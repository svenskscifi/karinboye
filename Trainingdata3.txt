
Nu har jag spelt på pipa
och sjungit sorgesång,
men ingen velat gråta,
ej dansen kom i gång.

Då gick jag ut på gatan,
mig ställde i ett hörn,
där slog jag på en trumma
och visade en björn.

Åt björnen gav man socker,
mig själv man ville slå,
och när jag ville sjunga
då hörde ingen på.
Då tog jag narrens kåpa,
jag gycklade en lek,
och när jag räckte tungan
man av förtjusning skrek.

Då stanna ekipager
med höga herrar i:
»Det var en rolig djävul,
den där kan något bli!»

Och hopen höres jubla,
när herrarne få ris,
men när man vädrar allvar,
då ropas på polis.

Så blev jag stämd för gyckel
med allt gudomligt var,
ty visst det är gudomligt
att åka efter par.

Det halp ej protestera,
ej gillas mitt försvar,
att ej det varit gyckel,
men att det allvar var.

Så tog jag svarta kappan
och steg i predikstoln,
fick höra folket snarka
som grisar uti soln.

Jag skrek så några väcktes
och konsistorium med,
men då jag miste kappan
och röcks från stolen ned.

Jag var ej ordinerad,
jag hade icke tron,
den gamla gamla visan
på gamla gamla ton.

Jag tar min spruckna pipa
och stoppar den i säck,
jag stämmer ner min trumma
och packar mitt gepäck.

Så vandrar jag kring världen
att söka äventyr,
att glömma och att glömmas
och bota min blessyr.

Och åren gå och vanka,
av såret blir ett ärr,
och allting står så stilla
som i ett fredligt kärr,

där grodorna få kväka
till myggors duvna sång
och kremlor stå och sova
den heta dagen lång.

Där porsen ensam vakar
och sprutar sin morfin
tills hela kärret snarkar
bak spindlars grå gardin.

Då hörs en dag i skogen
en trummas gälla skräll
och snart kring fält och backar
trumpeten ger appell.

Hej! Kriget är förklarat!
Jag låter trumman gå,
min pipa den jag säljer
och köper ett chassepot.

Men vem skall föra fanan?
Ej någon fana finns!
Och blott med spridda trupper
ej någon seger vinns!

Jag tar min röda näsduk
med Garibaldi på,
den knyter vid geväret
och sen: framåt! låt gå!

           *

Han föll vid första salvan
förr än ett skott var bytt,
han ensam bet i gräset,
de andra hade flytt!

Nu blåser man Victoria
och liket bäres bort.
Det var en härlig seger
fast striden var så kort.

Man ställer till begravning
med militäriskt bruk,
han sveps i egna kläder
och med sin röda duk.

Vid graven ges en salva,
och prästen tar sin bok
att läsa ner den döde -
men då det gick på tok!

Den döde, som var hedning
och aldrig tålt en präst,
han reser sig ur kistan
och gör en tydlig gest.

Då blev det slut på glädjen:
man ropar på skandal.
Den döde förs som sårad
till nästa hospital.

Där ligger han i järnsäng
och prövar gammalt mod
att plocka bly ur såren,
som giftat ner hans blod!

När febern honom griper
och yrselns dämon går
med bolmört kring hans kudde
det rister i hans sår!

Då hörs den sjuke sjunga
med hes och bruten röst,
på gamla melodier
som korp i kulen höst.

Om sina sår han yrar,
om sina nederlag,
men ock han höres mana
sin trupp till nya slag.

Och när han stundom jollrar
om hjärtats hemlighet,
då vissnar hatets bolmört;
då grönskar feberträt.

Då fläktar det i sjuksaln
och luften doftar hav;
ej såren längre svida,
men dämon ger sig av.

Och vänliga små händer
de bädda om hans säng,
att han får vackra drömmar
som i en blomsteräng.

När så en dag han ligger
som svag konvalescent
och väntar blott på läkarn,
som nyss har hoppet tänt,

han hör igenom fönstret
en trumma slå alarm.
Strax far han upp ur bädden,
om hjärtat blir han varm.

Emellan gårdens lindar
där skymtar ett standar:
så börjas åter striden,
än finnas trupper kvar!

Hans öga blir så blodigt,
när matt han lägges ner.
På svarta nattduksbordet
med kuvad harm han ser.

Där ligger nu bland flaskor,
bland knivar och charpi
det bly, som togs ur såren
och låg så tungt däri.

»O, vore jag på benen
som förr med friska don,
jag toge till min järnsäng
och göte en kanon.

Av varje spik ni slagit
-- jag aldrig det förgat --
ni slagit i min kista,
jag smidde en granat.

Och sedan, fylld med blyskrot
utur min egen kropp,
ni skulle se granaten
som en komet gå opp.

Ty högt man måste sikta
för att till målet nå,
man skjuter upp mot himlen
men träffar knappt ändå.»

Då ser han genom fönstret
en kransad fana dra
förbi de gamla lindar,
och hör ett glatt hurra!

Vår fiende har segrat
i drabbningen på nytt,
de våra äro slagna,
men de ha icke flytt.

Då  blir han glad i sinnet,
ty han har lärt förstå
att genom nederlagen
man får till seger gå.

Han faller i en slummer
till åter det blir dag,
att hälsa nya segrar
i nya nederlag.

Urarva.

I skryten med Er glada ungdomstid,
I gamle, som nu hacken på de unga,
I voren alltid färdiga till fredlig strid
och sökten idealet i att supa och att sjunga.

I finnen nu ett släkte tungsint trött,
som endast har sin strävan i att vara om sig.
I själve, som oss i ett bakrus fött,
I borden veta bäst hur detta kom sig.

Man är ej glad när andras skuld
man nu skall sitta och betala;
I söpen Er till ett försvarligt hull
och därför äro Era barn så smala.

Vi ärvde Era skulder och Er syfilis
och Era löften ifrån fyrti-talet,
sen väl I slukat varje Leckerbiss,
I lämnaden åt oss att gnaga idealet.

I svärmaden och höllen tal
för Danmark, Finland, Polen;
vi svärma ej för våra ideal,
vi knoga lugnt mot framtidsmålen.

I drucken punsch och åten mat
för skandinaviska treenigheten,
när enigheten stannade vid prat,
vi nöjde oss med mänskligheten.

Urarva skulle vi oss gjort,
men äpplet faller icke långt från trädet,
och sådant arv, det ärvs på barnen ner
till tredje och till fjärde ledet.

Sångare!

<tab>Sångare!
Hur länge viljen I sjunga vaggsång
och skallra med skallra för unga släktet?
Vi bjuden I än på flaskor och nappar?
Han ej I sett att söta mjölken är orörd?
<tab>Och barnen fått tänder?

<tab>Sångare!
Hur länge viljen de små I skrämma
med busar byltade in i multna paltor?
Dran hop de rostiga harnesk och värjor
och skicka dem sen till sista beskådan
<tab>i Nordiskt Museum!


<tab>Sångare!
Vi jämren I jämt om idealen som svekos?
Var tid har sina idéer om ting och om saker;
och vi ha våra idéer om verkligheten!
Förblin I verkligen trogna Era idéer
<tab>vi svika ej våra!

<tab>Sångare!
Vi sjungen I endast i höga ton om de höga?
Det höga i livet ges för oss är det högsta.
Vi sätten I ännu det skönas sken för det sanna?
Det sanna är fult sålänge sken är det sköna.
<tab>Det fula är sanning!

<tab>Sångare!
Må smäktande serenader i månsken tystna!
Fast ljuset ännu i fönstret brinner,
har idealet dock lagt sig i varma lakan.
Hon börjar bli gammal, den gamla sköna
<tab>och håller på nattron!


<tab>Sångare!
Om icke nattluft spräckt Era vackra röster
och om I viljen lära Er nya sånger;
välan så låten den gamla sköna få sova!
Vi ta tillsammans en sång för den nya dagen,
<tab>ty solen är uppe!


Lokes smädelser.

Tidens gudar, som jag smädat,
smäda vill jag än en gång!
Tidens gudar, som jag hädat,
häda vill jag i en sång!

I han makten, jag har ordet,
jag har ordet i min makt;
tretton ären I vid bordet;
det betyder, har man sagt,
dödsfall, ofall, onda tider:
gudar, tagen Er i akt,
ty vad rättnu tiden lider:
gudar, varen på Er vakt!

Det är sant, jag fordom sutit
vid Ert gudabord som gäst;

sedan bindeln väl I knutit,
släpad blev jag till Er fest.
Därför ock, vad I förbrutit,
känner Loke kanske bäst!

Vämjdes jag vid fyllda faten,
av Ert vin jag ej blev glad,
och Er sång tog smak av maten
men var tunn som kittelns spad.
Gudar, därföre I haten
Loke, som Ert lov ej kvad!

Nej, jag vill Ert lov ej kväda,
icke sjunga för Er mat,
nej, jag vill Er heldre häda
med mitt stora, sköna hat!

I han sträckt min bål på bergen,
och bland isar rett min grav,
se'n den lille lömske dvärgen
skurit mina senor av.

Fast I bundit mina händer
och min fot i järnet smitt;
fast I brutit mina tänder,
än min tunga smädar fritt.

Jag Er hemlighet förrådde,
gudar, det var allt mitt brott!
Och min tunga dock Er nådde
in i Era fasta slott.

Jag förrådde Era funder
och Er falska helighet;
trodde ej på Era under,
ej på Er odödlighet.

Därför Loke ock av Eder
nämnes främst bland smädare;
det han räknar sig till heder --
han förrått förrädare!

När den svage straffar styrkan,
då nämns straffet hämnd;
jag ej våldet gav min dyrkan,
hämnd min bragd är därför nämnd.

Väl! Jag hämnats då, I gudar,
jag har hämnats, hören det!
Jag har slitit Era skrudar,
visat fram Er nakenhet!

Eder gudstjänst jag föraktat,
Edra stoder slagit kull,
och den gyllne kalven slaktat
för att se om den var mull.

Jag har rivit templets murar,
jag har brutit altarskrank,
jag har öppnat stängda burar,
jag har störtat murkna plank.

Jag har hämnats, gudasköka,
hämnats all min ungdoms ve,
då jag tvangs för dig att röka
och du bröt mig ner på knä!

När jag sanningen fick slunga
i Ert anlet, gudapack,
då Er himmel syntes gunga
och Er gamla skottmur sprack.

Gudakärngar, gudagubbar
ränna yra efter skygd,
hängsla byxor, knyta stubbar,
för att dölja skrumpen blygd.

Styrkan letar sina lansar,
skönhet plockar fikonlöv,
dygden tar sitt gyllne pansar,
rätten gör sig blind och döv.

Lögnen går till dikets renar,
fångar ormar i dess dy,
binder dem i bergets stenar
att i Lokes anlet spy.

Och nu ligger Loke bunden:
en mot hundra var hans sätt,
men i lumpna gudarunden
skrikes dock om oförrätt.

Bunden ligger han på hällen,
men hans tunga än är fri,
och de gamla gudaskrällen
darra ännu vid hans skri.

Ty i smärtans långa nätter
makan vid hans hårda bädd
ställer sig för ormens etter,
räcker bägarns svala brädd.
När då lömska ormar måtta
sina hugg mot hennes bröst,
då hörs Loke ej bespotta,
men som stormen blir hans röst.

När han riste sina bojor,
det i bergens hällar skrall,
och i borgar och i kojor
mänskor vänta världens fall.

Då hör Loke upp att smäda,
men ur mörka ögonvrån
blixtar ljunga, fräsa, sveda,
och han ropar på sin son.

Midgårdsormen, världsförstörarn
rasslar då med fjällig kropp,
stjärten rörs av världsförgörarn
ner vid Wolgas vilda lopp.

Och det prasslar och det brakar
i Wolchonskyskogens snår,
och i Pyrenées det knakar,
där hans buk i ringlar slår.

Men med bröstet argt han piskar
Seine, en gammal helig flod,
från vars stränder än det viskar
om förlossning och om blod.

Men var ormen huvet döljer,
fege gudar, frågen I.
Framtid evigt nutid följer,
svaret skall Er forntid bli.

Ty när han sitt huvud reser,
gudar, då är tiden all,
hören I då ormen väser,
svårt är ej att spå Ert fall!

Då går branden över världen,
bränner allt som brännas bör,
skedar guldet ifrån flärden,
men vad leva skall, ej dör.

Och den gamla torra jorden,
nu i fruktbar aska bytt
och av elden renad vorden,
avlar, föder fram på nytt.

Då i evigt gröna lunder
vandrar fri en nyfödd släkt,
villad ej av gudafunder
som de forne andar bräckt.

Då I ären döde alla,
gamle gudars skrala ätt;
födde voren I att falla,
då I ormens huvud sett.
Men vid Era svarta bårar,
när I slutat Edert lopp,
Loke äger inga tårar,
blott sitt evigt unga hopp.

Sina smädelser han sände,
störde Eder gudaro,
ty han trodde på den Ende,
ej på Er han kunde tro.

Över Era gravar ljudar
fridfullt som ifrån en vän:
här I vilen, Tidens Gudar;
Evighetens lever än!
Olika vapen.

Don Almagro de Vicuña,
taffeltäckare vid hovet,
är av gammal ädel stam

och det castilianska blodet,
blekt som mjölk och tunt som vatten,
flyter trögt som honung fram.

Smink på kinden, järn till maten
färgar upp båd' ut och innan
ädelt castilianiskt blod.

Handen för ej mera klingan,
klappat alltför länge flickan,
som har kysst ihjäl hans mod.
Möter så en kväll i mörkret
mohren med det mörka hatet,
vattendragarn; nu hans slav,

fordom öknens frie son, som
odlat landet, byggt dess städer
och behöll blott själv en grav.

»Stå, Hidalgo! Ut med klingan!
Slav och herre gäller striden;
ni har svärd och jag har dolk!

Fordom vi med lika vapen
möttes på Castiliens slätter
såsom tvenne fria folk!»

Men den ädle taffeltäckarn
bleknar under röda sminket
och hans vissna hand blir lam.
»Slav, ditt usla liv jag skänker;
svärdet korsas ej med dolken,
ojämn strid ju är infam.»

»Väl, Hidalgo, dina fäder
bröto våra blanka klingor,
togo vapnen från oss bort.

Stumparne vi letat samman
slipat dem mot våra tänder,
därför slavens svärd är kort!

Dolken är väl ock en klinga
och har lika stolta anor
som din värja, Castilian.

Dolken är tyranners bane,
stuckit Cæsar ut från världen,
när han tummade dess plan!»
Men den ädle taffeltäckarn
redan vänt sin rygg åt slaven
och gått stolt sin väg.

Och med kappan över näsan
till en smutsig gränd vid hamnen
styr han sina stolta steg.

Där av sidenmasken skyddad
söker han drogisten Josef
som kan blanda vitt i vitt.

»Mohren Djeddur, vattendragarn!»
»Gott, Hidalgo! Känner mannen!»
»Kostar?» -- »Fem piaster!» -- »Kvitt!»
Göken.

När ängarne börja blomma,
och björken lövas i lund,
då sjunger göken i skogen
båd arla- och särlastund.

När lien gått fram på ängen
och blomstren ligga på bår,
då tystnar göken i skogen
och tiger tills åter blir vår.

Men bönderna tro han är döder,
och barnen tro han blir hök,
en kärng har hört honom skratta;
han är för besätter, den gök.

*
I marknan vid tyska torget,
hos urmakar Schnabelbart,
där kan du få köpa gökar,
som gala båd timme och kvart.

De gala till jul och påska,
de gala med urets lopp,
om blott de smörjas i munnen
och verket dras riktigt opp.
Esplanadsystemet.

Där gamla kåkar stodo tätt
och skymde ljuset för varandra,
dit sågs en dag med stång och spett
en skara ungfolk muntert vandra.

<tab>Och snart i sky
<tab>stod damm och boss,
<tab>då plank och läkt
<tab>de bröto loss.

<tab>Det ruttna trät,
<tab>så torrt som snus,
<tab>det virvlar om
<tab>med kalk och grus.

<tab>Och hackan högg
<tab>och stången bröt
<tab>och väggen föll
<tab>för kraftig stöt.

<tab>Och skrapan rev
<tab>och tången nöp,
<tab>att taket föll
<tab>och skorsten stöp.

<tab>Från kåk till kåk
<tab>man sig beger,
<tab>från syll till ås,
<tab>allt brytes ner.

En gammal man går där förbi
och ser med häpnad hur man river.
Han stannar; tyckes ledsen bli,
när bland ruinerna han kliver.

-- »Vad skall ni bygga här, min vän?
Skall här bli nya Villastaden?»
-- »Här skall ej byggas upp igen!
Här röjes blott för Esplanaden!»

-- »Ha! Tidens sed: att <sp>riva</sp> hus!
Men bygga upp? -- Det är förskräckligt!»
-- »Här rivs för att få luft och ljus;
Är kanske inte det tillräckligt?»
Elegi.

(Till den lilla sättargossen som skrev de vackra verserna 
vid det »historiska tillfället».)

<tab>Du lilla sättargosse,
<tab>som redan börjat rimma,
förrn du den svåra konsten lärt att sätta;
<tab>månn' i en gammal mosse
<tab>du hittat någon grimma
och tänkt på en fossil Pegas få sprätta?
<tab>Då ligger du med rätta
<tab>i diket bredvid vägen.
<tab><tab>Fast nu du hånas
<tab>du översätts av Jonas
och det är första pinn' i Jakobsstegen.

<tab>Var fick du denna näsa,
<tab>som vädrar fina rovet?
Vem lärt dig knåpa så med rim och meter?

<tab>Månn' redaktörens snäsa?
<tab>Naturliga behovet?
När du fick höra pukor och poeter
<tab>för deras majestäter
<tab>sin hyrda lovsång höja?
<tab><tab>Blev du ock värvad,
<tab>som lämnat nyss din blöja?
Gå hem och skäms! Så ung och så fördärvad!


Taga rävar.

Att taga rävar är en särskild konst
om icke just ibland de sköna.
Att jaga dem för hund på öppen mark
för fattigman lär ej sig löna,
ty därtill fordras dyra don
förutom det att räven har det laget
att icke gå på öppen mark,
ty helst bak busken gör han slaget.
Nåväl, man tar en gammal åtel --
en åtel är ett självdött djur --
tillräckligt ruttet för en Mickel,
som, fastän han är stor filur,
likväl har sinne för den höga smaken.
I åteln lägger man stryknin,
ett gift som fås på apoteken
och brukas ock i medicin.

Sen runtomkring man kastar brockar ---
en brock är en bit bröd med flott --
den dödar ej, den bara lockar
och är med åteln i komplott.

Nåväl, vår Mickel kommer, äter;
ger strax ett skri, ett fasligt ett,
gör skutt i luften, väter
och lämnar livet under stank.

*

Så går det till att ludra räv,
en vidrig sak att se och höra,
men när det icke finnes andra sätt
vad skall i Herrans namn man göra?

Person och Sak,

Jag kunde icke skilja åt
person och sak; det vet nu hela världen,
det är nu så; det var en fåt,
om ock för mycket I begärden,
som gjort personlig varje sak,
som blandat samman Ert och allas
att ej man vet vad fram och bak
egentligen skall kunna kallas.

Min sak, den gingen I förbi
med tystnad -- månne vördnadsfull? --
ty den var helig, vissten I,
och stod sig när jag slogs ikull.
Men min person, det var då givet,
den togen I så ledigt fatt --

för vad om den blev sedan skrivet
jag bugar och tar av min hatt:
visst ej för anonymiteten, --
ty omärkt hund hör rackarn till
och den man sparkar i planeten:
ej heller för stupiditeten,
när som champagne den springa vill,
men står som jolmig ölost still:
nej, svida hur det svida må,
stor sak i min person -- må gå! --
men hatten av för tryckfriheten!

Förr och Då.

Förr rände riddarn in på banan,
låt vara ock med sluten hjälm,
ty namnet målat var på fanan:
var namnet falskt, var han en skälm!

Nu slinker riddarn under skranket,
som pojkar när de stjäla frukt
och riva byxorna på planket
för att av mor sin sen få tukt.
Nu sotar man sig uti synen,
när man ej föredrar en mask,
som dölja kan de kända trynen.
Att man ej lukta må patrask
man tager några fina namn.

Med falska namn och falsker hamn
man går i striden sen så rask,
i striden för det sköna, nätta,
för idealen, Gud och tron med mer,
i hopp att kunna en gång tvätta
sitt eget namn, man smutsat ner.
Men riddare av fruktan och av tadel,
din handske jag ej finna kan,
jag trodde, fast av gammal adel,
du ändock var en adelsman!
Säg, nyttjar du ej sådant tyg?
Finns ingen nummer som dig passar?
En smutsig hand bör vara dryg;
nå, låt oss se! Var icke blyg!
Ah, du har icke händer, du har tassar!

Kunglig nihilism.

Hans Majestät ifrån sin avantscen
på Kungliga dramatiska ger tecken
till en applåd. Publiken är ej sen
att lyda order och ger svar på fläcken.

Är det Natalia née de Gogol,
är kanske skådespelerskan det gäller,
månn salen endast utav bifall skräller
till möblers och till dräkters prål?

Det sista tros av gamle skrattarn,
som funnit pjäsen något röd
och gärna vill ge saken död;
men vi, vi hörde att man ropte på författarn.

Alltså: det var en hyllningsgärd åt nihilismen,
toucherad av en kunglig hand likvisst,
så stor är vorden rojalismen,
att man blir allerunderdånigst nihilist!

*

Man sedan hör uti en entreakt,
bland folket som i korridoren rör sig,
ett sakta mummel: »Tro du mig... som sagt...
du skall få se att saken har en framtid för sig!»

Finsmakare.

Ni kände väl den gamla omnibussen,
som länge skraltat fram på sköra hjul?
Han fordom gick sin tur till slussen,
men har nu stannat i ett ensligt skjul.
Den sista kusken, ännu öm i stussen,
han lever ock, fastän i sista draget,
och ser med grämelse hur varje år
det nya spårvägsaktiebolaget
får sträcka ut i staden sina spår.
Nåväl, jag honom ifrån gammalt känner;
och när vi råkas ä' vi alltid vänner.
Vi råktes här förliden höst,
och jag tog gubben in på krogen
att bjuda på en liten tröst
sen hans hantering gått åt skogen.

Han fick en konjak, verkligt fin,
som slagit förr i huvet mången stackare,
men gubben tog den med ett grin
och sade blott: »det var en rackare!»
Han ville gå för en förståsigpåare
och trodde att han kände vin!

Så kom där in en halvsnygg sjåare
och ville också gubben ge en tår på tand.
Han bjöd på färgat brännvin han,
och när så kusken ville gå och tacka,
bjöd sjåarn porter med stryknin.
Då hördes gamle kusken smacka,
och med en överlägsen kännarmin
han viskade: »Se det var riktigt vin!»

Den underliga skogen.

<tab>Som man ropar i skogen får man svar (?).

Jag tog min remington på axeln
och drog i stora skogen ut,
sen släppte jag mitt unga koppel,
som stormar fram med skall och tjut.

Det prasslar och det rasslar
i skogens alla mörka snår:
»God dag, du gråa hare,
som alltjämt uti bukter går!

God dag, du tjädergubbe,
hur du fått dina höns i hand?
God dag, du svarta orre,
som spelar falskt ibland.


God dag, du grävsvinskurre,
som gräver själv din egen grop.
God dag, du lömska kattlo,
som ger i blod ditt yngel dop!»

Vad nu? Vem höres svara
med skri så gällt på mitt god dag?
Vem var som svarte »yxskaft»
och går på falska slag?

Jag ser den röda svansen,
patronen in -- och bum!
Se där, du kvicke Mickel!
Den gången var du dum!

Folkupplagan.

När kungar skola skjuta folk,
begagnas kulor och kanoner.
Kanonen, som är maktens tolk,
dock kostar upp till millioner.
När folken skola skjuta kungar,
då ha de bara dynamit,
kanonen länsat deras pungar,
och fattig hjälte blir bandit.

O Barthold Swartz, du store,
man firat nyss din jubelfest,
som om din stora upptäckt vore
ibland de bästa aldra bäst.
Ditt pulver svart liksom din kappa,
det var en präktig medicin,
det verkar hastigt som Jalappa,
och botat kyrkans kolerin.
Men ock det slagit blåa dunster
i folkens ögon när det brann,
och alltför dyr på dina gunster,
du aldrig blev en folkets man.

Nobel, ditt namn hörs sällan prisas!
Din upptäckt stundom dock med skrik
sig påmind gör, men då förvisas,
ty den har luktat politik.
Din vita salva redan botat
så många sår av käpp och knut,
och fast med tullförbud man hotat,
den har gått fri som kungligt krut.

Den frigjort snart det gamla Russia,
den slår i kistan spik på spik.
Om världen ej ett stort Borussia
skall bliva ömkligt, blodigt lik,
då är det du som har meriten
att jorden ännu ej står lik.
Så vit som snö är dynamiten,
»som oskuld och som arsenik!»
Du Swartz, en liten edition lät taga
för de förnäma och för furstehusen!
Nobel! Du gav en väldig folkupplaga,
som ständigt lägges upp i hundratusen!
Dramatisk färgblindhet.

I.

Kritiken tyckte den var grå,
ty grått är allt för gamla knarren.
Publiken tyckte sig förstå,
kritiken hade gråa starren.

II.

Censuren gjorde pjäsen grön,
författaren blev röd i synen.
Publiken honom gav sin lön,
censuren den blev grön i synen.

III.

Censuren, som en klok kapten,
lanternor för i tvenne färger,
med röda och med gröna sken
för stötar man sig skickligt värjer.
IV.

Du har bland rödare ögon
de rödaste någon kan ha,
men stundom de dock bli gröna,
när du får se något bra!

Tidsenligt.

Författarn tyckte hon nog om,
förläggarn han var praktisk.
Förläggarn han att fria kom;
författarns korg blev faktisk.

Författarn som en fattig karl
ej kunde gå och giftas.
Förläggarn nu i himlen var,
där äktenskapen stiftas.

Författarn stretar nu för bröd
åt sin för detta flamma.
Förläggarn lider ingen nöd
och han gör frun till mamma.
Min vän och Jag.

<tab>Du minns,
vi voro kungliga amanuenser
och svärmade för idealen,
vi kände icke än Zola och Spencer
och realismen rådde endast vid kvartalen.

<tab>Du minns,
när vi ett litet lån fått ut ur banken,
vi åto ostron till Johannisberger.
Och sen när en Havanna dövat tanken,
vår framtid skimrade i nya färger.

<tab>Du minns,
vi skrevo pjäser också för dramaten
på vackert språk, så passande parketten
som en kopp kaffe med likör på maten,
som en dessert med ost på efterrätten.


<tab>Och nu
vi blivit gamla: du har slutat sjunga
och söker tröst hos dina abonnenter.
I din affär du drager dagens tunga
och känner tungt: non canit plenum venter.

<tab>Och jag,
jag skriver icke mer det vackra språket
men lär förälskat mig i det naturligt fula.
Jag kastat mig i världsförbättrarbråket,
där aldrig man går säker för en kula.

<tab>Och nu
jag äter skivlax, dricker måltidsdricka,
förökar släktet, går ej mer på krogen.
Du äter ostron ännu med din flicka,
ja du, du blev de gamla idealen trogen!


Idealistkritik.

»Han söker blott det fula
och gräver uti smuts!»
Så med en svarter kula
beständigt han får skjuts.

Så går han stad och skriver
vad livet vackrast har,
sitt hjärteblod han giver
det bästa han har kvar.

Då blir det tyst i hopen.
Man sitter på sin krog
försagd och arg och snopen,
man känt att skruven tog.
En man, vars tunna hjärna
ej en idé har mist,
men därför ock så gärna
sig nämner idealist;

han vid en dålig toddy
får gnugga sitt geni
och valkar sen till shoddy
författarns broderi.

Sen med förfallna suddar
ur vittert kotteri
han på stramaljen kluddar
en smutsig parodi.

Vi surrar du då, fluga?
Vad pratar du om lort?
För dig får smutsen duga,
när du den själv har gjort.
Gå! skura dina tänder,
förrän du bits, ditt fä!
Gå! tvätta dina händer
i Musernas bidet!

*

Härnäst när han vill måla
ur hjärtat en idyll,
att skydda den mot flugor
han syr den in i tyll.

Och strör han gift omkring den
så kom då ej och trät,
ty det var bara fluggift,
så nu så vet du det!
Min jubelfest.

Ett tidevarv så glädjelöst som detta
har likvisst kommit opp med jubelfester,
förmodligen emedan det är kinkigt
att roa sig med bara präster.

Det är de gamle som ha hittat på det,
en modifikation av katekismen,
att ätandet och drickandet är det som gör det --
ett handtag vackert nog åt realismen.

De firat Vega, silverbröllopet och Geijer,
Tegnér och barndop, kronprins, oprahuset,
indelningsverket, Darwin, Gothan --
och Erik Wäderhatt kom också med i ruset.
Om också tiden hedrat våra stora minnen
på hävdens tavlor åter skrivna in av Clio
från Vilhelm Davidson till Gustav Adolf --
jag väntar med min jubelfest till åttinio!
För tankens frihet.

(Den 6 november 1882.)

I.

Trumpetarn skurar sin vita trumpet
och mästerkocken fått göra.
Han knäcker humrar och rör till smet,
han späckar hjärpar att de bli möra.
Och hovmarskalken har gjort en menu
för dagens högtid, en alldeles ny.
<tab>Det blåa gardet, det stiger till häst
<tab>ty här skall firas i dag en fest,
<tab><tab>en fest för den fria tanken.

Och gardets gardister, de blåsa koral
från kyrktorn i morgonstunden.
Bankiren stänger sin banklokal
och krämarn visar ifrån sig kunden.


I skolan slipper man läxor och bön,
på verkstan mister man dagens lön,
ty överståthållarn har så befallt,
att man skall fira i dag överallt
en fest för den fria tanken.


I  Riddarholmskyrkan är gala i dag,
det vimlar av militärer
och operasångare, damer av alla slag
bland detektiver och dignitärer.
Och ärkebiskopen talar ett vackert tal,
aktörerna sjunga en vacker koral,
<tab>och löjtnanter vita och löjtnanter blå,
<tab>de känna med stolthet att här de begå
<tab><tab>en fest för den fria tanken.

Till sist åt den döde som hedersskänk
man offrar en nygjord fana.
Väl tecknet såg man, men tänkte: tänk
om dess betydelse man fick ana!

Skall månne en oförfärad, en liten hop,
som ej förfäras av hopens rop,
<tab>få tänka tankar tillsammans en gång
<tab>förutan skydd av gevär och battong
<tab><tab>vid en fest för den fria tanken!

III.

I koret står referenten
och ser på martyrens byst;
han tänker så fria tankar,
men tänker så tyst, så tyst!

När pennan tröttnat beskriva
uniform och damtoalett,
han svalkar sin blick vid valven,
ty kyrkan den luktar svett.

Det pinade ögat vilar
på svartnad okänd trofé
av fanor i fadda färger
han genom dvärgsnät kan se.
Men bland de dunkla dukar
där lyser som blod så rött,
som om de gamla såren
ej ännu till slut de blött.

Han söker i katalogen
på gruppen numro sju:
»En mörkröd sidenfana!»
Där måste vi ha den ju!

»I denna fana,» -- så står det --
»en kejserlig fänrik svept,
av nit för sin tro och lära
av otrons hjältar blev dräpt.»

Han tänker så fria tankar,
men tänker så tyst, så tyst,
här finns i dag blott en hjälte,
en tro, en lära, en byst.
IV.

Vid Norra Smedjegatan,
emellan dunkla hotell,
där ligger så mörkt och ensamt
katolikernas kapell.

I dag är ingen mässa
och själva porten är låst,
man har ej hållit Te Deum
och ingen Victoria blåst.

Därinne i lilla kapellet
är kyrkvaktarn ensam i stök,
han dammar Marias altar
som om han väntat besök.
Då hör han fönsterna skallra
av skott och regementsmusik.
Han tänkte: »den dumma svensken,
han är sig då alltid lik;

för tvåhundrafemtio år sen
vi slogo ihjäl deras kung,
och vi som haft skäl att jubla
ej gjorde dem sorgen tung.

Han stridde mot rena läran,
för Luthers nya ragoût.
Nu firar man sekteristen...
Ah ça! Mais c'est mauvais goût!»

V.

Och kammarjunkarne buda med artig gest
att nu är supén serverad.
Här äro alla värdar och ingen gäst
och ingen är generad.
En liten genever med kaviar,
det ger humör och krafter spar,
ty supén är verkligen präktig.
En gudomlig lax: Saumon à la Leipzig,
som är av ostron och hummer dräktig.
En à la daube vraiment magnifique!
Kastanjer, murklor och majonnäser,
bordeaux, bourgogne och rhenskt som fräser,
supén är ståtlig på Stockholms slott,
pch lycklig den som en bjudning fått,
ty han behöver ej löpa fara
att icke räknas till de heligas skara.
Du heliga skara i vapenrock,
var blev din ära förvärvad
att ensamt du fick komma i flock
och få din mage i kväll fördärvad
av drottningens köksor och kungens kock?
I dag ej frågas om värvad eller indelt,
fast ej det är så alldeles helt
att icke hela skaran är värvad.

Men tyst, nu smattrar förnicklad trumpet;
i fjärran korkarne smälla.
Den heliga skaran gafflarne fälla
och torka mustaschen i damast-servet.
De lämna i sticket en boeuf à la Lützen,
ty silverhalsar ha lämnat isen i pytsen.
Blås upp, trumpetare, kring hela buffeten;
ett glas champagne för Gustav Adolf och trosfriheten!
-- -- -- -- -- -- -- -- -- -- -- -- -- -- -- -- 
Och talet är lyktat och maten är slut;
man börjar kapporna söka.
De höga känslor de måste ut,
man måste ut till Kung Karl för att röka!

VI.

På »Kungen» sitter en svartklädd man
och bladar i de radikala bladen.
Civil är dräkten; men av hållningen skönjas kan
att den förvärvats i militärparaden.
Han sitter ensam vid tidningshyllan
och hör hur det skrålas i röken och fyllan,
om Gustav Adolf och Magdeburg och Lützen,
så stort och ståtligt -- och så nytt sen!
En tjock kapten av vår värvade stam,
som inträtt nyss i historisk förening,
skroderar högljutt tillbaka och fram
om en nykläckt kättersk mening
i hjältekonungens heliga historia.
Han fuktar svadan med bränd cikoria
och eldar tron med en flaska munk:
»Hör på, mina herrar» -- och efter en klunk
han lägger fullständiga bevis i dagen
att Gustav Adolf -- nu kom från magen
en elak hosta och minnet brast --
den historiska pråmen i dyn satt fast,
ty genom röken han ser -- och hickar --
två gamla bekanta men brinnande blickar
och ett löje, ett enda, men kolossalt;
och han såg att för döva öron han icke talt.
Det var den civile för detta vapenkamraten,
som icke fått med av den kungliga maten.
Man visste att icke han blev bjuden,
emedan han icke trott på den nye Guden.
Han fick också ta avsked från regementet
emedan han icke följt exercisreglementet
då han skrev en historisk kritik,
och råkade röra i en viss politik.

Han satt där ensam med sitt sår och sitt löje
och störde betydligt de trognes nöje.
Men skulle varit som fluga i kålen
om han vid supén hade visat sin person,
han som icke hade den rätta tron,
men fick ett glåpord i jubelskålen.
Och vad skulle han göra på den festiviteten,
han som agiterat för religionsfriheten?
VII.

Katolska tron, det var den sak
som hjälten ämnade bekämpa,
men för att icke taga sak på bak
han måste efter tidens sed sig lämpa.

Han samlar trettitusen man,
personer blott av rena läran,
av vilka minst varannan brann
av nit för saken och för äran.

Så gick man på med hugg och skott
och klådde katoliker utan ända.
Katolska saken stod sig gott
men katolikerna de blevo brända.
Så för sin tro han livet gav,
men äran fick han dock behålla,
och hopen vandrar till hans grav
med hopp om att se liket trolla.

Jag vet en man som för en annan tro
fick ge sin ära men behålla livet
och hopen ger sig ingen ro
förrän hans liv är sönderrivet.

Vad är för konst att smakfullt dö
och på en katafalk få krona bära.
Nej, då är svårare att slita spö
och dras med livet utan ära.


Perseus och Andromeda.

I unkna grottan vid sandig strand
satt konungadottern fången.
Hon såg med längtan mot fjärran land,
och lyddes till böljesången.

I mörker satt hon, i klov och ked,
och trånade efter ljuset;
sig anden svingar på luftig led,
men kroppen var smidd vid gruset.

Till sist befriarn på vingad häst
från blånande sky sig sänkte;
han bräcker bojan som fången fäst
och friheten henne skänkte.
Till tack hon räddarn sin fria hand
och friheten ger tillbaka;
hon byter bojan mot kärleks band
och bliver hans äkta maka.

Han lyfter henne på springarns rygg,
och upp emot solen bär det;
men ner på havet hon skådar trygg
där böljan står blank som svärdet.

*

Så lyder sagan, berättad av Herodot,
som icke gör några reflexioner,
han fann väl ej något att säga däråt,
och hon behövde ej ha några konsiderationer!
Solrök.

Han ser efter om sakerna äro med, liksom
om han skulle kunna se det i den röra av
människor och persedlar som vimla på akterdäcket.

Han sitter och känner sig skyldig till någon
okänd förseelse ända tills ångbåten vänder förbi
Bresilje kvarn. Det starka solljuset bländar
honom, fjärden är så oändligt stor och de blånande
bergen därute locka så underbart. Där står
lillans vagn; den där vitmålade med den blåa
suffletten, inte den där andra; han känner den
så väl, det är små vita mjölkfläckar på det blå
tyget; och där är den stora fåtöljen och
förmakssoffan och badkaret med blomkrukorna. De se
så dammiga ut, de stackarne, de ha stått i
tobaksröken hela vintern; den där pelargonen
stod på skrivbordet i lampskenet nu på
förvåren, när kvällarne ännu äro långa, och då
stod fåtöljen där till höger om skrivbordet och
han fick en tyst, vänlig, uppmuntrande nick från
den där fåtöljen, när han såg upp från arbetet,
där pennan gick sin irrande gång över papperet;
men när fåtöljen var tom, lät han den trötta
blicken gå ut i rummet och vila sig bland
cretonblommorna på den där soffan; men det
är så många ögon som titta in i rummet, och
lampan flammar upp. Ah! Det är solen som
lyser på akterdäck! Se där ett par bekanta
ögon sen i fjor -- så blek. Har han varit sjuk?
Nej! Vi ha inte träffats sen i fjor! Nej, man
ser varann aldrig så här i stan, man har så
mycket att göra! Man går från sin skola --
och hem! Det har varit en svår vinter. Barnen
ha haft mässlingen... Det blåser kallt
häruppe, jag går ner i salongen.

Återigen dessa många ögon som sitta och
stirra på soffan och fåtöljen. Men de se
lyckliga ut, längtande, väntande något som med
visshet skall komma.

Han lämnar sin plats och går fram på
fördäck för att låta det blåsa. Det kommer rök
och os från kabyssen där köksan står och
svalkar sig. Och försalongen; duken är lika
vit som i fjor, syrtuten lika skinande,
blommorna på spegelbordet lika nya och friska,
lamporna skallra i sina mässingshållare lika som
i fjor, och ändå är det nytt. Det är vårens,
naturens evigt föryngrande makt!

Och stränderna tåga förbi de öppna
ventilerna i en lång triumferande defilé, än dystra
hotande, än leende lekande, men alla så nya,
så evigt unga.

*

Han kastar sig i mörka drömmar; han
pressas mellan husen i trånga svarta gränder;
han befinner sig på botten av en brunn, han
skall krypa igenom ett valv men fastnar; man
travar tegelsten på hans bröst då han väckes
av en stark knackning på fönsterluckorna. Han
störtar upp, men det är kolmörkt i rummet;
han skjuter upp luckorna, och ett hav av ljus
och grönska ligger för honom. O, natur!
verklighet som övergår alla drömmar. Ser du,
drömmare, sådant har din hjärna aldrig kunnat
drömma ihop, och du pratar om den kalla
verkligheten.

Morgonsolen belyser ett augustilandskap.
Han stoppar ett bröd i fickan, tar sitt horn
över axeln, en käpp och en korg -- han skall
ut på jakt -- oblodig jakt.
De vandra mellan ekar och hasselbuskar;
där sitta höstens blommor, som väntade tills
lien gått över, innan de vågade sig fram i ljuset
att njuta i okvald besittning av livet, tills frosten
kommer. De gå över stubbåkern, hoppa över
diket, kasta sig över gärdesgården, och nu
börjar jakten i strandängen.

På den snagghåriga gräsmattan, som är
vävd av starr och förkrympta kärrörter, ligga
champinjonerna som nyvärpta ägg, väntande
solens påhälsning för att få uppfylla sin
bestämmelse innan de ruttna; men det få de icke
nu mer sedan de fått sin nya bestämmelse --
att dö i sin ungdom.

Man lämnar slagfältet och tar av in i
granskogen, där det doftar av terpentin -- hälsa och
sjukrum; balsam för sårade bröst, som man
säger; i skogen, där man går nere i lugnet
och hör hur det blåser tjugu alnar ovanför
ens huvud. Där flyger en tjäder upp, så att det
smäller i grenarne. Nu skulle man haft en
bössa.

Varför skulle man alltid ha en bössa, då
man ser ett oskadligt väsen ute i skogen? Det
gives bättre tillfällen i livet då man skulle ha
en bössa.
Där går en dragväg; hjulspåren efter
oxkärran ha trängt djupt ned i jorden, men det
har icke hindrat ett helt giftigt släkte av röda
kremlor att sticka upp; de behövde kanske de
där hjulspikarne i huvudet och det där
oxtrampet över hjässan för att förmå sig inträda
i den synliga tillvaron.

Det ljusnar under granarne, och vägen
upphör vid ett hygge; här ligga lämningar efter
skogens jättar som fallit för yxan, ty de kunde
icke ryckas upp med roten; men stubben står
kvar och är överfallen av en skara tickor av
alla färger och storlekar; de ha kastat sig över
dem som flugor på lik, men de hålla sig dock
mest till de murkna som de rå på; men de se
svultna ut, bleka och blodlösa; de äro icke
vackra som kremlan, och icke heller giftiga,
men de äro så nyttiga.

Och skogen mörknar igen och granarne
blanda sina grenar med mossan på marken och
famna stenarne och bygga små svala tjäll där
den saffransgula kantarellen sitter bäddad i
mossan och njuter sitt korta liv, skyddad för en
brännande sol och för rovgiriga insekter.

Marken blir däven; porsen, en gång jagad
den också för sina dövande egenskaper, frodas
i fred bland tuvorna, under gråskäggiga
förfallna furor, som dött av överflöd; en
hackspett hamrar däruppe och hör efter om det är
riktigt ihåligt. Solen börjar skina hett; marken
blir stenbunden, skogen glesnar igen, och nu
höres ett dån ur marken, och det drar en frisk
vind i ansiktet; det börjar skimra blått mellan
de lägre grenarne, och en doft av obrutna
ostron går fram genom granriset. -- Ännu några
steg uppför sluttningen -- och där -- havet!
havet! Vinden ligger på land och sjöarne äntra
klipporna men kastas ner igen för att börja på
nytt sin lek.

Av med kläderna och ner i djupet. Vad såg
han därnere på en sekund? En annan värld,
där träden voro röda som tång och luften
smaragdgrön som havets vatten; och så är han
uppe igen mitt ibland de sorlande och
kämpande vågorna; och han brottas med dem tills
han blir trött och lägger sig på deras ryggar;
och de kasta honom upp, som de ville vräka
honom rätt in i himlen, och de draga honom
ner i mörka dalgångar som om de ville taga
honom ner i avgrunden; han upphör att vilja,
han upphör att önska, han gör intet motstånd;
hans kropp har förlorat sin tyngd, han står icke
under inflytande av gravationslagarne, han
svävar mellan vatten och luft -- det är den absoluta
vilan utan förnimmelser.

Han låter vågen bära sig i land på den
grunda sandstranden, där den bildar en
skräpgömma mellan klipporna. Här har havet samlat
allt vad det icke kunde sluka, sorterat, tvättat
och polerat det: avbrutna åror, legioner korkar,
barkar, vasspipor, laggar, tunnband. Där sätter
han sig och betraktar en lösbruten
skeppsplanka.


*

De ha suttit instängda i åtta dagar för
regn. Han har tagit sitt kvarter vid fönstret, ty
han har där en ruta, som av ålder och sol blivit
gul och grön och röd, och när han ser ut
genom den över den gråa molniga fjärden, så
blir det solsken; de grå måsklipporna bli röda,
luften blir gul och träden smaragdgröna; men
när han ser på ett särskilt sätt genom rutan, får
han en regnbåge på himmelen och då tror han
att det skall bli vackert igen.

Men längst ute i fjärden ligger en holme,
den ser mera ofördärvad ut än de andra
holmarne; granarne äro tätare, klipporna
grönare, och det sitter en vass utanför stranden.
Dit står nu hans längtan, ty därifrån ser han
havet.

Och det blev solsken igen. Han sköt ut
sin båt och hissade på! Det går över den
gungande vågen och fjärden vidgas, men längst ut
lockar den gröna holmen, och den kommer
närmare och växer tills båten skjuter in i den
viskande vassen och han stiger i land.

Han ser sin dröm förverkligad. Ensam
bland träd och klippor med havet framför sig
och en oändligt blånande himmel; icke ett ljud
som förråder människans störande närvaro;
icke ett segel i horisonten, icke en koja på
stränderna. En strandskata som älskat
ensamheten springer upp och skriker så ängsligt sitt
hjälp! hjälp! en flock ungkråkor med modern i
spetsen ge sig ut och springa på vattnet för
att fly den fruktades ankomst; en grå huggorm
rullar upp sig och rinner som en bäck mellan
stenarne för att fly; måsarne komma ifrån
skären för att se på fridstöraren och de skrika
som små barn och fly; då flyger en kråka upp
ur en tät gran och hon flaxar upp med sina
trasiga vingar och skriar och hotar och jämrar
och flyr till avlägsnare skär; allt flyr den
fruktade som flydde människorna.

Han vandrar på sandstranden; där ligger
ett skelett av en tall den havet gnagit vit, den
solen blekt likvit; den ligger som skrovet av
en drake och mellan revbenen blomma
purpurröda fackelblomster och guldgul lysing;
övergivna snäckskal bädda omkring den vilda astern,
som lever sitt liv på deras gravar; valerianan
doftar och frodas i en bädd av stinkande tång.

Han lämnar stranden och vänder in i
grandungen. De stå så raka, de träden, litet för
raka, men han ser havet mellan dem, havet --
ensamheten, naturen! Men marken är så jämn
som om den trampats av mänskofot; här står
en stubbe -- yxan har varit här; där växer
en brännässla, mänskan har varit här; det kan
icke slå fel, ty nässlan är mänskans parasit, som
icke vågar sig ut i skogens ensamhet eller i
ängens villande marker; nässlan är en ohyra,
som föds av människan, som endast kan leva
där människor finnas; den samlar allt damm
och smuts den kan åtkomma på sina ludna
klibbiga blad och den bränns när man rör den.
En härlig avkomma född av synd.

Han vandrade vidare. En gråsparv --
rännstenens och bakgårdens granne -- den
bevingade som trives i mullen, som badar sig i
smutsen -- som borde ha blivit en råtta, efter
han icke ville begagna sina vingar; --
människans schakal. Vad levde han då av härute,
där människan icke fanns? Kanske av nässlans
frön?

Några steg och han hittar en skosula; det
var en stor fot, en av arbete vanställd fot som
trampat sina tunga steg på den. Mellan
trädstammarne reser sig en gråstens-spis som ett
altare åt naturens betvingare, som burit offer
åt styrkan. Elden har slocknat länge sedan,
men dess verkningar synas. Marken är
uppbökad som av orena djur, träden äro avskalade,
och själva klippan har man brutit sönder; där
syns i berget en jättebrunn med smutsigt, brunt
vatten; man har blottat jordens inälvor och
kastat omkring spillrorna så som onda barn de
där icke få sin vilja fram eller funnit vad de sökt.
Men det fattas ändå ett stort stycke i berget!
Det tog man med sig när man seglade med
fältspaten till porslinsbruket, och när det icke
fanns mer att hämta, kom man icke mer igen!

Han flydde ifrån förödelsen och styrde sina
steg ner till båten.

Fotspår i sanden! Han bannade och ville
fly, men då märkte han att han bannat sig själv
och då förstod han varför måsarne flydde och
huggormen och de andra, och han trampade
igen i sina spår, ty han kunde ju icke fly sig
själv.

Han tog sin kikare och riktade den åter
över fjärden varifrån han kommit. Och han såg
en vit klädning under ekarne och han såg den
blå suffletten. Och han gick ner i båten, tog
sig en sup och smörgås och tänkte för sig
själv, när han satte sig till rors: du som har fått
allt vad du önskat, det bästa livet ger, vad
bråkar du då för?!
Segling.

Håll hårt på fockeskotet,
ty vinden emot oss går,
jag ser på din fladdrande slöja
och på ditt ystra hår!

Din fladdrande blåa slöja
emellan master och tåg
jag ser som en flik av himlen
och som en blånande våg.

Det är för tio år sen
jag såg den aldra först,
fast striderna varit stora
är kärleken ändock störst!
Det var  på  Drottninggatan
en brinnande junidag
på trånga trottoaren
vi möttes du och jag.

Och så försvann du i strömmen
förbi butikernas glas
och ljudet av lilla kängan
dog bort med släpets fras.

På hattar och parasoller
din blåa slöja flöt.
Så sjönk den i mänskofloden
som över den sakta sig slöt.

Men jag, jag letade upp den;
som standert sen på topp
när jag gick ut i stormen
jag alltid hissat den opp.
Din fladdrande blåa slöja
är ännu lika blå,
den är visst ej densamma
men alltid densamma ändå.

Håll av på fockeskotet,
ty havsjö börjar gå.
Vi frukta väl inga stormar,
men hemma vänta de små!
Högsommar i Vinter.

Ute braskar vinterkvällen,
gatan ligger tyst och mörk,
draget skakar kaklugnsspjällen,
och av porten höres skrällen
när som vinden går i durk.

Enkel kvällsvard är till ända,
flickan dukar av vårt bord;
låt oss ljus i kronan tända
natten uti dag att vända,
natten är till nöjet gjord!
Jag skall fälla ner gardinen
att ej grannen här oss ser;
jag slår vin på karaffinen,
och med vackra solskensminen
sätt dig vid pianot ner.

Sjung om sommarn, sjung om skogen,
sjung om havet helst ändå!
Jämt till stormar redobogen
vresig vän, men alltid trogen,
svarta djup och böljor blå.

Nu vid dina friska toner
och pianots harmoni
växa mina  pelargoner,
födda under heta zoner,
och till lummig lövskog bli.
På din eldskärm syns regattan,
vita segel, blåa berg;
och på palln sefirgarnskattan
spinner på den varma mattan;
blekta blommorna få färg.

I trymån jag ser vår lilla
våning i ett perspektiv
fast det är en optisk villa,
vinet målar icke illa,
ger den verklighetens liv.

Fjärran arbetsbordet vilar
under böckers tunga rad,
halvsläckt lampa dåsigt smilar
mot de svarta skaft och pilar
vid ett bläckigt pappersblad.
Till ditt rum jag sen kan titta,
ljusgrön möbel i creton;
hushållsboken kan jag hitta,
i din sykorg syns den sitta
mellan roller i kartong.

Men igenom dörrens springa
jag ditt lilla huvud ser,
blicken som en blåsmidd klinga
värjer hugg, men vill ej stinga,
nu i spegeln mot mig ler.

Och jag ser ditt ljusa änne,
blekt blir lampans röda sken,
blixten ifrån bröstets spänne
slår en ljungeld mellan tvenne
blickar som förgås i en.
Tyst! Det ringer i tamburen!
Ah, jag vet nog vem det är,
det är posten, sista turen;
men var tyst, min vän, som muren,
öppna ej, jag dig besvär!

Låt dem ligga i sin låda
kalla brev och korrektur,
friden blott hos oss får råda,
orostiftare de båda
stanna inom vällåst bur!

Sjung, min vigda älskarinna,
ingen ringning mer oss når,
sjung ännu, låt vinet rinna,
nöjets timmar snart försvinna,
nu är hela natten vår!

Ballad.

Vid Monts-Noires,
vid Monts-Noires vid Rhône:
Herr Beaujolais,
herr Beaujolais de Beaune,
han byggt en borg vid alpens rot,
som blickar ned med hat och hot
på hyddorna invid dess fot
ner i den låga dal.

Herr Beaujolais,
herr Beaujolais de Beaune,
han byggt sin borg,
han byggt sin borg vid Rhône.
Men högt på alpens spets det bor
en gammal falk, som folket tror
att han är med Hin Onde bror,
så tros i djupan dal.

Herr Beaujolais,
herr Beaujolais vid Rhône,
han älskar ej,
han hatar hyddans son.
Med dennes svett han föder svin,
ur dennes märg han pressar vin,
men över honom ruvar Hin,
Hin Onde och hans bror.

Herr Beaujolais,
herr Beaujolais de Beaune!
Hör upp! Hör upp!
Hör du ej bergets dån?
På Alpens spetsar snön har smält
och falkens vissling ljuder gällt
högt över klyft och höjd och fält
och borgen där du bor.

Herr Beaujolais,
herr Beaujolais vid Rhône!
Du vet! Du vet
var dånet kommer från.

Det falken är som vid sitt bo
har rubbat isens svaga bro;
den störtar ner, den rullar -- O! --
Nu är lavinen här!

Herr Beaujolais,
herr Beaujolais de Beaune,
hans borg och han,
de sova nu i Rhône.
Men sonen hans går världen kring,
har ingenting, är ingenting
och blir väl aldrig någonting,
om ej han bliver kär.

Herr Beaujolais,
herr Beaujolais de Beaune,
han hatade,
han hatat hyddans son.
Men hyddans dotter har hans son
i dag fått ljuva ögon från,
som lockade till kyssars rån
och dömde till en sång.

Lördagskväll.

Vinden vilar, viken ligger som en spegel,
kvarnen somnar, seglarn tar ner segel.
Oxarne bli släppta ut i gröna hagen,
allting rustar sig till vilodagen.

Morkullsträcket drager över skogen,
drängen spelar dragklavér vid logen,
förstukvisten sopas, gården krattas,
trädgårdssängar vattnas och syrener skattas.

På rabatten ligga barnens dockor
under brokiga tulpaners klockor.
Bolln i gräset lagt sig i skym unnan,
och trumpeten drunknat uti vattentunnan.

Gröna luckor äro redan slutna,
låsen stängda, reglar skjutna,
frun går själv och släcker sista ljuset,
snart i drömmar sover hela huset.

Ljumma juninatten slumrar stilla,
still står gårdens nötta vädervilla,
men i stranden ännu havet gormar;
det är bara dyningar från veckans stormar.

Morgon.

Skogar och skär de stå i brand,
junimorgon är brännhet,
västlig blåser vinden från land,
dagen lovar bli vacker.

Kaffekokarn på förstukvist
puttrar vid spritblå låga,
huset sover ännu en frist,
herrn är ensam på benen.

Tar sitt kaffe i fruns fåtölj,
tänder så cigarretten,
samlar papperen i portfölj
och går sin väg helt sakta.
Tar i trädgårn en liten titt,
synar gurklist och sängar,
här och där han gör ett snitt,
plockar maskar från kålen.

Upp i berget han sig beger,
granskog doftar av kåda,
röda stugan därnere ser,
vita knutar och gröna luckor.

Och där sova ännu de små
och deras lilla mamma,
kastar slängkyss en och två,
vandrar inåt i skogen.

Plockar en viva, en orkidé,
orren smäller i snåret,
ekorrn kilar från trä till trä,
årtan snattrar i kärret.
Sen vid stranden i sin berså
han slår sig ner att skriva.
Hav och sol och böljor blå!
Nu skriver han satirer!

Sen till frukost han ilar hem,
barnen skynda bli kyssta,
som satiren ej träffat dem
äro de snälla och tysta!

STORMAR

It's empty!

Landsflykt.

(1876.)

I.

Frossjuk söndagseftermiddag dåsar,
ostlig vind oktobermolnen vältar,
ifrån strömmen skrika tama måsar,
duggregn gatans damm till ävja ältar.

Jakobs klockor ringa aftonsången
och vid heligt oljud damer skynda
ta ett nådeförskott för säsongen
för att sedan mera städat synda.

Gent mot kyrkan under oprahuset
hemlös ungkarl på kaféet bolmar,
ängslig, feberhet från gårdagsruset
vänder tidningsblad i stora vålmar.
Lagerträden uti regnet susa,
lagrar tobaksrökta, punschbeskänkta;
dästa orgelljud från kyrkan brusa
genom rutorna av gatsmuts stänkta.

När med orgelns ton det stämmer
halvtömt punschglas högt på brickan klirrar
och ur slummern kyparn skrämmer,
sträng från spiseln brons-Beethoven stirrar.

Hemlös ungkarl sitter purken, pirrig,
ser sin bild i takets speglande kasetter
gulblek, spöklik, spräckt och virrig
som en drömsyn uti russömnsnätter.

Sjunker samman i den gröna schaggen,
svettkall panna tager till att mulna,
och i hjärtats väggar gamla taggen
kommer såret att ånyo bulna.
Strax han ner i bladen dyker
att i nutids narrverk glömma
hur hans hjärtblod ännu ryker,
huru såren ännu ömma.

Läser om de stora orden,
släckta ljus och tända dankar,
falska växlarne och fina morden,
vackert språk och fula tankar.

Om falliter och oktrojer,
journalism av lättmatroser,
vitterhet med korderojer,
franska dramer med fransoser.

Jakobs klockor mjältsjukt pingla;
syndaskaran ur portalen
som en gråsvart orm ses ringla
till teatern eller balen.

På kaféet tändes gasen
och de tunga jalusier fällas,
punschen gnistrar ren i glasen,
och i dörrn det börjar smällas.

Rummet luktar regnvått läder,
fuktig tobaksrök mot taket stiger,
prat och stim och dyra eder,
endast ensam ungkarl tiger.

Blåa rökmoln speglar dölja,
gasens kupor dunkelt glöda,
enslings blickar molnen följa,
minnen uppstå från de döda.

Hemmet ser han hägra fjärran,
gammalt borgarhem från tjugotalet,
stamfar ifrån bryggarkärran,
som var med om kungavalet.

Nött mahognymöbel prydd med mässing,
tvåmanssäng ifrån Carl Johans dagar,
ärbar som en dram av Lessing,
byråar med stora magar.

Och på väggarne litografier,
Nikolaus och Napoleon den förste,
Torsslow, Högqvist, bland genier
från de minste till de störste.

Bokskåp av massiva eken
med Franzén, Wallin och Braun,
tidens smak: Guds ord i leken,
bland Seraferna en Faun.

Hemmets varma söndagskvällar
samla sprängda syskonringen,
bröder lämna glada sällar
och av systrar saknas ingen.

Ser den gamle i sitt soffhörn röka
och slå takt till menuetten
när de unga sig försöka
på den Haydnska kvartetten.

Mor går kring bland alla sina
och trakterar dem som spela;
morbror tyckes Haydn pina
när i brädet han syns träla.

Mormor lämnat nål och sömmar,
läser tyst i sin postilla,
hon har slutdrömt sina drömmar,
ser sin värld igenom brilla.

Hem och söndagskvällar varma,
glada systrar, muntra bröder,
röken hägrar för den arma,
i vars hjärna ruset glöder.

Men nu öppnar kyparen ventilen,
varma syner bort med rökmoln draga
ut i regn och kväll med väderilen,
som i mörkret utanför hörs klaga.
II.

Åkare, kör fram
att jag må hålla mitt intåg
i den broderliga huvudstaden
och hedra mitt trogna norska folk
med min märkvärdiga närvaro.
I en skraltande droska
ohälsad av hurrarop,
ofirad av unionsflaggning
låter jag mig dragas
av ett gudbrandsdaliskt enspann
opp för Carl Johans Gade.
Nedanför slottsbacken
mottages jag av brödrakonungen
med hatten i hand,
oomgiven av stater och kårer,
utan studenter och polisbetjänter,
på en knäböjande konstitutionell
högerhäst,
som sänker huvudet
inför mig, vänstermannen!
Smickrad och rörd
över det lysande mottagandet
befaller jag körsvennen
föra mig undan i en bakgata,
att jag på ett andra klassens hotell
må dölja mina känslor
och min obetydliga nattsäck.

*

På Frognersæterns vinglande utkik
ser jag ut över dig,
stolta Norge.
Jag ser dina fjäll
som retade vildgaltsryggar
där granskogen reser borst,
borst över sekelgamla kränkningar
och hälftenbrukskonstitutioner,
borst över familjekonventioner
och fideikommissföreställningar,
och jag ser i en bergsskreva
nere vid fjorden
det trogna folkets polisvaktkontor,
statens och kyrkans kronomagasin,
det ortodoxala Kristiania.
Jag ser din mörka aula
och dina latinförgiftade väggmålningar,
ämbetsmanna-stuteri,
där långöriga Marcellusfysionomier
studera jus
och öva injurier
på allmän bekostnad.
Jag ser det kungliga hotellet
för resemonarken
och den kungliga reseregeringen,
och mitt skarpa öga upptäcker även dig,
lilla löjliga lusthusfästning
Oscarshall,
där en fri konung bland ett fritt folk
stängt sig inne
i Guds fria natur.
Och jag ser dina gråa väggar,
stortingshus,
där stora ting äro i görningen,
tung som en Dovrekyrka
där ännu naturens röster
tala oförstått språk
till kulturens snöpingar
som glömt sitt modersmål,
jag ser också dig,
Akershusfästning,
där kruppska kanoner
försvara regalierna
mot din frihet, Norge,
som du försvarar själv,
du, och dina fjäll!
Jag ser på gatorna
dina uppstudsiga drängar,
norska folk,
jag ser lagvrängare och lakejer
ta upp trottoarerna
medan du, husbonden,
får trampa i modd
på gatans kullerstenar,
men jag ser icke dina store män
som fått gå i landsflykt,
män, så stora att de räckte till
även för oss ofantliga svenskar,
och räcka än!
Men jag hör deras röster
såsom jag hört dem från ungdomen,
och när de ropa från fastland,
då mulnar det över fjorden
och Gaustafjäll tindrar
och ger eko,
betäck då ditt huvud, gamle bronskung,
ty det haglar på din hjässa,
giv hästen tyglar och låt honom löpa,
ty skredet kommer
och sätter dig på hasorna;
då må lakejerna skria
sitt latinska veto,
det hörs ej för böndernas rop,
när de ropa sitt »Gud förbjude»!

*
III.

Ökända
resehandboksförtalade
hederliga Nordsjö!
Kontinentfarares skräck
och damernas fasa!
Du ligger ju blickstill
och moltiger;
som en mälarvik
i midsommartider!

Och korten krypa
ur litografiskt hölster
som vallmor ur knoppfjäll
och steklar ur puppa.
Missnöjda svenskar
och ondsinta norskar
spela mariage på kobryggan.
Och lapparne dansa,
jungfruligt-nybrutna,
hjärteress-stämplade,
talk-finhyllta,
som Läsning-för-hems-uppfostrade,
Blasieholmskonfirmerade,
pensionsutsluppna
bleksotspatienter.
Och akvavitnorskar
med absolutrenade svenskar
tas om sticken
som sanna bröder.

Men den fiskdoftande
sydostbrisen
som ätit sillfrukost
på Doggers-bankar
spräcker viven
och blandar artigt
åt brödrafolken.
För tionde gången
dukas igen
av drickspengshektisk stewart,
och eftersjösjukshungriga
herrar och damer
begagna med fördel
bergenserflundror
och dovre-orrar
som surrogat
för en bortkastad middag.

Men i nachterhuset
har en sädesärla,
en i flyttning stående
mellanfolklig sädesärla,
slagit sig ner,
orädd som en drunknande,
på en patentlampa
och snaskar flugor
inlagda i rovolja.

Hemlös, flundermätt ungkarl
anställer betraktelser,
halvt poetiska,
halvt kulinariska,
över tillvarons elände
och den nylitteratur-oundgängliga
kampen för tillvaron.
Med en suck,
en magkatarralisk suck
från djupet av mellangärdet
och med handen på levern
sänder han tankar,
tungfotade middagstankar,
till hemmets vår-åkrar
och sommarnöjs-trädgårdar,
där ärlorna fordom
plockade daggmask,
gammal förfelad daggmask,
som fick gå hädan
så bittert-oväntat-hädan
utan att få fylla sin kallelse
på en engelsk metkrok.

Men Nordsjön,
så högsommarblå,
så roddbåtslugn,
gäckar hans förhoppningar
om en oktoberstorm,
och hans eländiga hjärtfelshjärta
atrofieras av sympati
för en misskänd storhet,
misskänd som han!

*
IV.

Tvenne dygn på öppna havet,
kronometern man försmår,
ty i djupet är begravet
om den rätta kurs man går.

Lodet talgas, linan löper,
ångarn gör en sakta lov,
ner i botten talgen stöper,
kommer upp med dyrbart prov.

Se där ligger nu i handen
gul och våt en liten plätt
och man läser uti sanden:
kursen ha vi hållit rätt.

Förr man styrde efter stjärnor,
såg mot himlen efter land;
nu ha våra klipska hjärnor
lärt att styra efter sand.

*
V.

Östersolen lyser på vita berg,
och jag hörde en röst från söder som talade och sade:
Förbannelse!
Förbannelse över dig, England,
så kritvitlimmad utanpå
som en vitmenad grav
men inuti så svart,
så sotigt svart
som en stenkolspråm,
ankrad mellan Nordsjön och Atlanten.
Förbannelse över dig, grosshandlarö,
och din minuthandlarpolitik!
Förbannelse över lord Beaconsfield,
som i den mänskliga kärlekens namn
skötte sitt medlarekall
mellan Asien och Europa
som en veritabel provisionsresande!
Förbannelse över din heliga kyrka
och dina sanna kvinnor,
dina sanna strumpstickande
tevattens-kvinnor!
Förbannelse över dina Tauchnitz-editions-romaner
dina missionshus och frälsningsarméer!
Men jag svarade från norr och sade:
Du soliga vita Albion!
Om än dina synder vore blodröda
som dina rostbiffar,
om ditt hjärta vore svart som din stenkol,
jag, den mäktige och landsflyktige,
jag tar ditt marina kritlager
och stryker ett streck
över ditt stora debet
på din stora svarta tavla;
icke därför att jag är duperad
av ditt förträffliga Pale Ale
och dina goda rakknivar;
jag förlåter dig
dina ostindiska synder,
dina afrikanska brott
och dina irländska nidingsdåd;
jag förlåter dig, England,
icke för din skull,
men för er,
Dickens, Darwin, Spencer och Mill!

*
VI.

Så ha vi äntligen hunnit upp dig,
du flyttande sommar
och rötmånadsvärme,
på en första klassens ångare
med tolv knops fart
i Hâvre de Grace.
Hell dig, Hâvre
med Guds nåde,
normandernas Gosen!
Hell dina Ostendeostron
och din Chablis.
Och tiofalt hell
dina gula meloner och violetta kronärtskockor,
dina blå druvor
och eldfärgade tomater!
Hell Café Tortoni
med monopolcigarrer
och mazagran!
En kyss, papegojor
och honingsfåglar,
som västindiefararns
illitterata matroser
hemfört från Brasilien!
Min hand, akacior
och bredbladiga plataner,
som hindra solen
att bränna min kolossala hjärna!
Min fot, borstpojkar och blomkålskärngar!
Min famn, sommar,
som flydde så skamligt
från gamla Sverige,
du som jag!
Du tålde väl ej klimatet,
nordens oäkta barn,
söderns och solens son.
Min vördnad,
min bättre-folksförpliktade
svenskkrypande vördnad
ägnar jag din gula mölja,
ärevördiga Seine,
destillerad ur rännstenar
och avloppsrör
från det korrespondent-besjungna
aktrisdyrkande, världsförbättrande
Paris;
jag har sett dig, Seine,
där du kryper ut i kanalen
som   en   jätteål;
för att tvätta dina synder,
dina parisiska kloaksynder
i världshavet!
Jag har sett dig, Seine!
Nu vill jag se Paris --
och leva!

*
VII.

Statt upp och förkunna!
För släkt och ovänner,
för en avundsjuk värld
att mina ögon skådat din härlighet,
choucroute- och jambondoftande,
spårvagnstutande,
skyltbehängda
smutsiga
oktober-Paris!
Jag har lagt sista handen
vid min vårdade uppfostran,
ty jag har beskådat dina oljefärgstavlor,
Louvre!
Och jag har låtsats falla baklänges
inför Venus Milo!
Min ära är räddad,
ty jag har haft tråkigt
på Théâtre Français,
jag kan räcka min behandskade hand
åt det bildade samhället,
ty jag har sett madame Judic
som sköna Helena!
Min omtvistade dygd
är numera odisputabel
sedan jag dansat på Bal Bullier
och sett studentmätressernas strumpeband
blandas med sidenslips
och talmikedjor.
Mitt lärda anseende är stadgat
sedan jag en hel halvtimme
frågat efter ett obefintligt
Gothans Missale
i Bibliothèque S:te Geneviève,
mitt republikanska nit
har känt sig livat
vid åsynen av de brända Tuilerierna,
men mitt förbannade gamla hjärta
är lika obildat,
lika olärt,
lika oförbätterligt eländigt
som förut.
Du gamla strunthjärta!
Och jag har ändock hängt in dig
till rökning i S:t Germain L'Auxerrois
och jag har vädrat dig i Marly-le-Roi,
jag har givit dig gott vin och dåliga kvinnor i Montmartre,
jag har promenerat dig i Champs-Elysées
och du har dinerat försvarligt i Palais-Royal!
Vad vill du då mer,
du otidsenliga,
gammalmodiga,
nutidssträvande hjärt-elände!
Vad vill du då mer?
Ha! du falska hjärta,
du längtar
och du kämpar.
Du längtar till det fula landet
med de vackra ögonen,
du längtar efter det dagliga ovettet
och de lördagliga dumheterna,
du trånar efter det fjärran brännvinslandet,
det stolta öl-och-brännvinslandet
och dess europeiskt ryktbara
kakelugnar.
Du suckar efter förlossning
från fuchsin-förfalskat rödvin,
skämd blomkål
och brända kastanjer.
Bekänn, hjärta!
Du leds vid den konservativa republiken
och längtar efter Carl den tolvte, hjärta!
Jag hör, hjärta,
hur dina klaffar smälla
som det smäller i dörrar,
och jag hör, hjärta,
hur det gnisslar och bultar
som det gnisslas i byrålådor
och bultas i packlårar
när man skall ut och resa.
Bekänn, hjärta:
Du har redan packat
och kanske också köpt biljett!
Jag vet att du har gjort det, hjärta!
Ser du! Ser du!
På Nikolai ruin.

Visby 1870.

Det är just i middagsoset
på Nikolai ruin,
då vårvinden blandar havsluft
med doft av ros och jasmin.

Djupt under mig nere vid stranden
man sjunger en Sankey-sång
och letar petrifikater
vid doften av rutten tång.

Och sången den är så sömnig,
så masig och monoton,
och jag blir så sömnig, så sömnig,
ty luften är full av ozon.
Mitt bolster är stoppat av murgrön,
till kudde ur en portik
jag lånar en mossig kragsten
av oäkta nordtysk gotik.

Och rönnen lovar att mota
sin kos båd flugor och knott,
det tjänar ej längre streta,
att sova på maten är gott.

Då hör jag från valvet inunder
den väldiga orgelns ljud
och röster av snöpta präster,
som tagit Kristus till brud.

De sjunga om Kristi kärlek,
om bruds och brudgummes band,
fast kärleken tycks något grekisk
där bruden är vorden till man.
Allt gällare stiger sången
i kyrkans bågnande skepp --
Nu lyfter bispen sin kräkla:
här tuktas andar med käpp!

Men skaror av arma själar
på stengolvet böja knä,
de rista på himlens portar
men hava ej guld till entré.

Allt gällare stiger sången
mot kyrkans kalkade valv;
de sjunga sitt Kyrie, Kyrie,
men dyrka den gyllene kalv.

Nu kyssa de kors och kulor
och sitta så vackert still,
men kyssa kalven på pannan,
när Gud vänder ryggen till.
Då stiger från altaredisken
en vällustig doft av mysk,
ty här skall kommuniceras
och packet det luktar snusk.

Och packet kryper i dammet
att smaka det vita bröd.
Bourgognen lyser i kalken
som bispens näsa så röd.

De ropte sitt Herre förbarma,
när prästen tog bägarn och drack,
de ropte sitt Kriste förbarma,
de ropte så valvet sprack.

Jag rycker mig ur min slummer
och ser mig försiktigt omkring,
men borta är pack och präster
och orgel och altarring.
Blott solen så hjärtligt lyser
i stället för smala ljus,
och groblad ränna och frodas
i fallna pelares grus.

Då blåser en bris från redden,
utur ett fönsterogiv,
han griper en murgrönsranka
och söker ett glättigt motiv.

Strax vaknar den svarta staren
som byggt i ett kapitäl,
han bryner sin näbb mot stenen
och sjunger till vindens spel.

Men under mig nere vid stranden
man sjunger en läsarsång
och letar petrifikater
vid doften av rutten tång.
Solnedgång på havet

Jag ligger på kabelgattet
rökande »Fem blå bröder»
och tänker på intet.

Havet är grönt,
så dunkelt absintgrönt;
det är bittert som chlormagnesium
och saltare än chlornatrium;
det är kyskt som jodkalium;
och glömska, glömska
av stora synder och stora sorger
det ger endast havet,
och absint!
O du gröna absinthav,
o du stilla absintglömska,
döva mina sinnen
och låt mig somna i ro,
som förr jag somnade
över en artikel i
Revue des deux Mondes!

Sverige ligger som en rök,
som röken av en maduro-havanna,
och solen sitter däröver
som en halvsläckt cigarr,
men runt kring horisonten
stå brotten så röda
som bengaliska eldar
och lysa på eländet.
Indiansommar.

Från sjukrummets kloraldoftande kuddar,
mörknade av kvävda suckar
och hittills ohörda hädelser;
från nattduksbordet,
belamrat av medikamentsflaskor,
bönböcker och Heine,
jag stapplade ut på balkongen
för att se på havet.
Svept i min blommiga filt
lät jag oktobersolen skina
på mina gula kinder
och på en flaska absint,
grön som havet,
grön som granriset
på en snöig gata
där ett liktåg gått fram.
Havet låg blickstillt,
och vinden sov --
som om ingenting passerat!
Då kom en fjäril,
en brun otäck fjäril,
som förr varit kålmask
men nu kravlat sig upp
ur en nylagd lövhög,
narrad av solskenet
gubevars!

Skälvande av köld
eller ovana
slog han sig ner
på min blommiga filt.
Och han valde bland rosorna
och anilinsyrenerna
den minsta och fulaste --
hur kan man vara så dum!

När timman var ute
och jag reste mig
för att gå och ta in,
satt han kvar ännu,
den dumma fjäriln.
Han hade uppfyllt sin bestämmelse
och var död,
den dumma djäveln!
Månsken.

I dalen bland grönskande alar
där sorlar en liten å;
i tuvan sitter en snäppa
och lyss med undran därpå.

I dalen där rullar och bullrar
en nylackerad landå,
och ån och snäppan de tystna
och höra med bävan på.

Där uppe står skyhöga alpen
och skådar föraktligt ned
på bullrande krypet i dalen,
och vårdar sig ej bli vred.
Men högst på himlen står månen
och lyss till snäppan och ån;
hon kysser fjället på pannan
och speglar sig i landån.

UNGDOM OCH IDEAL

1869 -- 1872

Kärlekssjukan.

Tidigt en morgon i maj jag satt vid mitt fönster bedrövad,
<tab>såg hur på blommorna små snöflingor föllo så tätt,
häggarne skakade sorgset de vitnande lockar för vinden
<tab>och för den kyliga fläkt stängde tulpanen sin kalk.
Då blev i hjärtat det höst och jag höjde mot himlen min suckan:
<tab>»Herre, din vår till oss sänd -- visa ditt anlet igen!»

Då upp i skyn bland de skingrande moln en lärka sig svingar,
<tab>höjer sin klingande sång, sjunger om sol och om vår.

Och på en gång blir det liv i trädgårn, i parken, på berget,
<tab>uti mitt hjärta på nytt vaknade vårfröjd och hopp. --
Lärkan som kom, det var du, min förtrollande flicka,
<tab>våren du förde till mig -- ack! det var kärlekens vår.
Söderifrån till den älskade kretsen av syskon du vände;
<tab>glädjen du förde till dem -- smärtan blott gav du åt mig.
Säg, har av Sundet ditt öga den djupblåa färgen fått låna?
<tab>Säg, har i bokskogens natt näktergaln lärt dig sin sång?
Orymma, du tände en eld i mitt hjärta där friden nyss bodde;
<tab>släck den! O, släck den helt snart, eljes av den jag förbränns!

*

Ut på det stormande hav vill jag söka få svalka åt hjärtat,
<tab>känslornas eld släcka ut, dränka i djupet min sorg.
Skaka din vinge, du stormvind, och tysta med dånet min klagan,
<tab>skumma, du bölja, mot sky, stänk på min brännheta kind!
Hopen er, moln, och betäcken med natt alla himmelens stjärnor,
<tab>ej edra blickar jag tål -- ned i mitt hjärta I sen!
Hör hur det fräser i toppen på böljan och visslar så lustigt!
<tab>Stormen därute har skänkt lugn åt min sargade själ.

*

Aftonen sänkt sig på rosiga moln och havet det vilar;
<tab>böljorna slumra så ljuvt, sovande sucka de än:
ack nej, mitt hjärta det är som så ängsligt suckar och kvider,
<tab>böljorna slumra nog ljuvt, de få ju älska sin strand.
Bortom den västliga sky där bor min älskling i fjärran;
<tab>giv mig ditt vingpar, du mås, flyger till henne jag strax.
Smyger i kammaren in där hon sitter i drömmar försjunken,
<tab>trycker på pannan en kyss, smeker det nattsvarta hår.
Arme, vem gav dig en tanke så djärv att hon skulle det lida?
<tab>Ej hennes tanke dig når -- ej är för dig hennes kyss.
Ack, åt en annan sitt hjärta hon skänkt, åt en annan en levnad
<tab>full utav kärlek och ljus; mörker och köld blir din lott!
Natten ej skänker mig ro; på mitt läger jag sömnen ej finner.
<tab>Böljorna sova så ljuvt - ack, de få älska sin strand!

*

Jubla, min själ, ty en gnista av hopp för min kärlek har vaknat,
<tab>njut av ditt rus en sekund, snart kan du väckas därur!
Flicka! Du minnes de timmar tillsammans vi njöto i gamman
<tab>uti den fria natur, under syrenernas hägn,
blandande rösterna samman till avsked åt sjunkande solen,
<tab>vid dina fötter jag satt; månn då jag tänkte på soln?
Och när av gräset vi bundo de grönskande kärleksorakel,
<tab>tror du på kransen jag såg? Fråga de händer så små!
Och när det äskade svaret jag fått -- o, då sjöng det i hjärtat.
<tab>Svaret du gav mig ju själv! -- Frågan den stod i min blick.

*

Älskade flicka, säg, vill du mig följa på världsvimlets böljor?
<tab>Läggom då ut ifrån land, trotsigt vi ge oss på väg!
Börja då stormarne ryta och vågorna häftigt att svalla,
<tab>luta dig då mot mitt bröst, där har du funnit ditt stöd.
Bryr oss väl mänskornas hackel och hat när vi älska varandra,
<tab>älska i lust och i nöd, älska i döden varann.
O! denna tanke att äga dig, flicka, ger stål åt min vilja,
<tab>med dig jag bryter ner berg, utan dig lamas min kraft.
Räck mig din hand och mig ryck ur förtvivlans kramande armar,
<tab>jag skall dig vårda så ömt, leva för dig och min dikt,
och ur din själ vill jag hämta den heliga sångareyran.
<tab>Högre skall klinga min dikt; du skall mig tonerna ge!

*

Dock, vad yra mig fattar? Du är ju såld åt en annan?
<tab>Vad kan jag fordra av dig, jag, som en främling dig är?
Fattig, så fattig jag är, och har intet att bjuda dig, flicka,
<tab>endast ett hjärta så varmt, endast en vilja så stark!
O, så förlåt då en dåre om han förmätet har vågat

<tab>kasta en brand i din själ, njutit din vänskap en stund.
Värmt mig vid kärlekens heliga eld som du tänt för din älskling,
<tab>om jag mig brände därvid, O! då är straffet väl nog!

*

Natten har gjutit sin sabbatsfrid över sovande jorden,
<tab>siskan slumrar i lund, drömmer om kärestan sin.
Aftonvinden sig glömt under lindens grönskande krona,
<tab>kysser det nyspruckna löv, viskar om älskog och tro.
Ensam jag vakar vid lampans blekgula sken på min kammar,
<tab>finner ej mera det lugn arbetet fordom mig gav,
tanken ej håller tillsamman de växlande bildernas mångfald,
<tab>ty för min drömmande blick, svävar, o flicka, din bild.
Ack! jag vill slita den lös ur mitt hjärtas innersta skrymsla,
<tab>dock det ej står i min makt; hjärtat följde då med.
Tornurets slag mångfaldiga gånger mig kallat till vila;
<tab>sömnen dock finner jag ej; kärleken vakar alltjämt.
Ack, några timmar tillbaka jag njöt ännu hennes åsyn.
<tab>Lärkan har flyttat sin kos; hösten har kommit igen.
Ensam jag stod ner vid bryggan bakom den urgamla linden,
<tab>såg hur i avskedets stund vännerna bjödo farväl.
Varför fick jag din hand ej trycka så väl som de andra,
<tab>tacka för glädjen du gav, ljuset du spred i min själ?
O, när hon stod där på däck så blek som narcissen om kinden,
<tab>tåren i ögat så klar, speglade saknad och sorg.
När så de nattsvarta lockar fladdrade fritt uti vinden
<tab>stod hon förklarad och skön, lik mina drömmars idol.
Då av smärta jag greps, jag då ville mig kasta i djupet,
<tab>dö uti sällhetens stund med hennes blick till farväl.
Kanske hon göt då en tår över ynglingens trofasta kärlek,
<tab>över det hjärta som brast, ack! över mig hon ej grät.
Nu på det ödsliga hav mot den främmande kusten hon färdas.
<tab>Stilla din vrede, orkan! Ej får du bryta min ros!
Vaggen, i böljor små, till drömmarnas världar min flicka,
<tab>måne, belys hennes väg, stjärnor, så snällt stan vakt.
Och när i morgon hon vaknar att hälsa den främmande stranden,
<tab>glädje till henne då för, nyfödda dag, i din famn!
Men vad purpur har färgat gardinens våder så hastigt?
<tab>Lampan bleknat alltmer, skuggorna flyktat sin kos.
Säg vem du är som sjunger så glättigt i natten?
<tab>Varför gäcka min sorg, mana de natt-tankar fram.
Sol, vänd åter dit ner i västerns ljusfyllda salar!
<tab>Smärtan ej älskar ditt ljus, mörker är sorgernas vän.
Dröjen, o dröjen en stund med er bön, I små fåglar,
<tab>låten till vila mig gå! Bedjen I sedan för mig!
Bedjen er ljusets fader om ljus för den sorgsne som lider,
<tab>han skall höra er bön; kvalen förstummat min röst.
Tärnvers.

Vi kommo tillsamman så rörda,
och väntade blott på det bud
som skulle till brudstoln föra
den unga, den lyckliga brud.

Sen knäppte vi hop våra händer
och hörde ett stycke Guds ord;
så stodo vi upp till att leka,
nu stå vi kring dukat bord.

De lyckliges skål vi druckit,
vi kommit till styckets final,
nu fattas oss blott ett amen,
det heter tärnornas tal.
I tärnor unga och glada,
jag måste er blomsterströ,
men var skall jag ta blommor,
när marken är täckt av snö.

Jag har inga andra blommor
än dem jag redan har gett;
och komma med gjorda blommor
när man de levande sett!!

Det finns intet rim på blommor,
på tärnor stjärnor gå lätt,
det är ej så lätt att rimma
som skaffa en tärnbukett.

Jag åt för mycket och drack sen,
jag trodde så visst: ack sen!
han drar nog min vän, rim-faxen,
så lätt som jag drog till Faxén.
I tärnor unga och glada,
jag måste er lycka spå,
var skall jag väl ta lyckan,
jag kan blott spå, ej rå.

I tärnor unga och glada,
jag måste er önska en man,
vad båtar väl dock min önskan,
blott en jag ju välja kan.

I tärnor unga och glada,
er skönhet skall ha sin ranson,
er skönhet den liknar blomman,
den saknar rim -- och reson.

Nej, ägde jag Persiens rosor
och Sultans silver och guld
och alla Arabiens rökverk
och ägde jag Frankrikes skuld,
och räknade upp milliarder
uti ett kinesiskt skrin,
om Spaniens alla druvor
jag gjorde till kostligt vin,

om kungarnes kungakronor
och påvens gyllne tiar,
om allt vad av dyrt och dyrbart
till edra fötter jag bar;

och lade jag allt på vågen
och lade mig själv uppå,
en endaste av er, tärnor,
dock finge den vågen att slå!

Och fattar jag nu champagnen
och dricker en skål på knä,
tro ej champagnen har skulden,
I han den, I oskulder tre!
Vid dammen.

Ofta hörde jag min moders
varning till de yngre barnen:
»Barn, gå aldrig ner till dammen,
onda andar i den dväljas.»

När den ljumma sommarnatten
sänkt sig ner till trötta jorden
och i sömn var hela huset,
då jag styrde tyst min kosa
till den lilla gröna kullen
invid dammens lugna spegel.
Ack, var var nu vårens friska
unga grönska, som här rådde
några veckor blott tillbaka!
Liemannen skövlat ängen
brutit alla blyga blommor
som nyss gladde sig åt livet!
Äppelträdens rika blomskrud
låg nu vissnad ner på sanden;
ej syrenen sina dofter
spridde i den stilla natten
till en rökelse åt Herren.

Ner vid dammens brädd jag satt mig,
under asparne där stodo
vaktande att icke solens
heta strålar skulle dricka
hennes vatten uti botten.

Lätta vita dimmor syntes
över dammens yta sväva.
Då en sakta vindfläkt kommer,
andas på dem och dem skingrar,
klar sig tedde vattenspegeln
för mitt öga, och i djupet
såg jag ner, men såg blott mörker.
Snart dock hägra dunkla bilder
uti obestämda former
och till sist jag tydligt varsnar
bilden av den gröna kullen.
Nu, vad trollmakt gäckar ögat!
Vem är flickan som där sitter
med de rika svarta lockar,
och de mörka blåa ögon?
Månne någon liten älva
stigit upp ur sina salar
under kullens gröna torvtak,
och i sommarnattens tystnad
väntar på sin älsklings möte?
Nej, o nej, det är mitt hjärtas
brud, som jag ej här får äga,
ack, det var ju här för några
veckor sen hon satt så älsklig
lyssnande till mina sånger,
och i sångarlön mig skänkte
några ögonblick av sällhet.
Se, nu ler hon mot mig vänligt,
räcker mig den fina handen,
så förtroligt som jag vore
den hon korat till sin brudgum. --

I detsamma far en vind-il
genom aspens gamla krona
och ett vissnat löv han sliter.
Lövet föll och spräckte spegeln,
och med ett var bilden borta.
»Varför störa mina drömmar,
varför hjärtlöst mig beröva
en minut av himmelsk sällhet.
O, jag har ju länge lidit
att ej skåda få den ljuvas
bild som tiden stal ur hjärtat.»

Så jag klagar mot den gamla
aspens ondskefulla tilltag.
Snart dock spegeln åter lagas
och ur dunkla djupet träder
dubbelt skön densamma bilden.
Och hon räcker ännu handen
lika vänligt. Lika vänligt
hon med sina blickar manar
att till hennes möte komma.
Ve! En skugga skymmer tavlan
och jag ser vid hennes fötter
snart en man som hänryckt trycker
hennes hand till sina läppar,
och hon ömsom ler och rodnar. --
Nu jag vill ej skåda mera
springer bort med sorgfullt hjärta.
Men den gamla aspen skrattar.

Aldrig går jag mer till dammen.
Onda andar där ju dväljas!
I Nyströms ateljér.<footnote>Skrivet 1869 då författaren, då med. studiosus,
roade sig med att sitta modell till den under arbete
varande Bellmansstatyn, varunder han även senare gjorde
utkastet till den dramatiska småsaken »I Rom».</footnote>

Numro sexti Norrlandsgatan
bortåt Humlegården till,
där blott någon fattig satan
som får äta bröd och sill
vill sin arma bostad taga --
där ett litet stenhus står
och om det jag vill en saga
rimma från förlidet år.

Hösten med båd rusk och väta
redan anlänt till vår nord.
Och av moln ej vattentäta
blöttes på vår stackars jord;

då en yngling syntes styra
sina steg till nämnde hus
just som klockan klämtar fyra
och man börjar tända ljus.
Tyst han genom trädgårn kliver
tills han mot ett fönster kom,
där en stund han tankfull bliver,
sänder blickarne bakom
fönstrets pappersjalousier
för att speja rummet kring.

Månne  älskogsfantasier,
i hans hjärna ränna ring?
Ånej! aldrig Amors slavar
gå så tidigt på patrull --
in i farstun nu han travar,
som av tobaksrök är full,
genom dörren in han snavar,
kastar av sin våta rock,
genom ler och sand han kavar,
hamnar på ett koffertlock.

Vilket virrvarr här man skådar,
möbler av ett sällsamt slag
allt dock fattigdom bebådar
och av skräp här finns förlag.
Man sig drömmer bort i Babel
när man mönstrar detta rum;
där en fållbänk står så stabel
men dess botten går i krum;
där en stol på tre ben linkar
och tar stöd emot en vägg
och från muren mot en vinkar
kungar med sitt stora skägg.
Där ett ämbar fullt med vatten
trampar på »Det skönas värld»,
i en vrå står svarta hatten
vid en smörgås halvförtärd.
Mitt i kaos ock man skådar
på en träbock litet ler,
framför står en man och knådar,
och på skatten ömt han ser.
Ner i pannan ligger luven,
svetten lackar, näven går,
ögon stora som hos uven
döljas av ett raggigt hår.
Nu han slutar opp att peta,
torkar leran på sin byx
och i fickan börjar leta
spåren av en gången lyx.
Hur man krånglar, så omsider
efter mycket prut och söl,
litet gnäll om svåra tider
fås från magasinet öl.

Under muntert prat och gamman
dricker man ur samma glas,
tar en visa ock tillsamman,
Nyström med en skrovlig bas
spar ej på sin goda lunga,
men med känsla lägger till
»När jag hör hur fåglar sjunga»,
nu blir han ej längre still.
Snart han omkring golvet dansar
tills han blir på leken mätt,
då han småningom sig sansar,
stannar vid sin kavalett.

Ofta färden jag förnyar
och med varje gång man ser
hur, liksom ur brustna skyar
solen bränner mörkret ner,
så ur lerans gråa gömma
bilden kryper fram i dag
och uti dess kokor strömma
liv och sanning och behag.

Se där sitter sångargubben
med de välbekanta drag,
så ur konstnärns huvud huggen,
väntar han blott på den dag
då, uppstånden ifrån döden
uti bronsens ljusdräkt klädd
under talens heta flöden
omkring bålens svala brädd
åter under gamla eken
uti Djurgårns gröna lund,
får förnya sångarleken
vid sin luta än en stund.

Då bror Nyström skall jag sjunga
bättre än jag nu har gjort,
säga högt för alla unga
att man icke skyndar fort,
när till konstens mål man strävar --
för så vitt man icke vävar

gamla kända positiv.
Du har svultit, du har slitit,
du har fört ett hunda-liv
snart dock spiken du har bitit,
får till Rom ditt kreditiv!

Till Frans Hedberg.<footnote>Vid en fest på Hotel du Nord efter elevernas
uppvisning å K. Dramatiska Teatern, då författaren som
debut-aspirant åtagit sig att sufflera i pjäsen <sp>Stora
flickor</sp> som då gavs. Bland de uppträdande voro
Hilma Tengmark (Fru Ankarcrona), Thérèse Björklund
(Fru Bobergh), Selma Lindqvist (Fru Wennerström),
Lotten Jansson (d. som Fru Hellander), Georgina
Bäckström, Mathilda Grabow, Herrar Törnqvist och
Christiernsson.</footnote>

(1869).

En främling djärvt bland Er jag träder
och äskar ljud med glasets klang,
därför om tillgift först jag beder
förrän jag börjar min harang.

*

<tab>Det var vår i vår Nord,
<tab>ur den tinande jord
sina blommor sipporna sköto,
<tab>jag blev led vid min bok
<tab>och i väggen den vrok,
så Muserna tårar göto.

<tab>Jag på lärdom var trött
<tab>sen min ungdom jag nött
ibland glosor och themor så döda.
<tab>»Nej då -- heldre aktör --
<tab>ja i nödfall sufflör --
än som läkare kyrkgårdar göda!»

<tab>Så jag jublade glatt,
<tab>och fick på mig min hatt,
till teaterns kansli så jag hastar.
<tab>Och jag blev debutant,
<tab>sådant går nog galant,
över rollen jag genast mig kastar.

<tab>Sen om natten jag såg --
<tab>i min dröm -- var där låg
för min fot en massa med lager

<tab>och applåder det ljöd,
<tab>som bort väcka en död
och jag vaknar och då var det dager.

<tab>På min klocksträng man drog,
<tab>på min dörrspegel slog
och sig tycktes ej minsta genera
<tab>ordonnansen det var
<tab>som en kallelse bar
att jag skulle på scen och statera.

<tab>Skulle jag spela folk,
<tab>jag en Musernas tolk,
Skulle jag gå stum bland de andra?
<tab>Det gick ej i min plan;
<tab>nej, jag bryter min ban
och vill ej som lärpojke vandra!

<tab>Så jag rasade på,
<tab>hur det än månde gå
jag lagern strax åt mig rövar,
<tab>men mig mötte blott hån,
<tab>man mig höll för ett fån,
och sin munterhet på mig man övar.

<tab>Då brast modet till slut
<tab>sen jag väl rasat ut
och som Ikarus vinglös låg slagen,
<tab>då jag hör på en gång
<tab>uti fjärran en sång,
jag mig kände så sällsamt betagen.

<tab>Den mig genast gav tröst
<tab>ty den kom från ett bröst
som i sorgernas skärseld blev prövat.
<tab>Om den kraften han kvad
<tab>som så tyst gick åstad
men i sekler storverk har övat.

<tab>Huru dropparna små
<tab>på en sten kunde rå,
kunde gruvor i urbergen schakta.
<tab>Och jag sången förstod,
<tab>den var enkel och god,
den mig lärde att skynda så sakta.

<tab>Och här finns väl ej en
<tab>som ej känner igen,
dessa toner från lärarens lyra!
<tab>I min själ stå de kvar,
<tab>jag i minnet dem har
när jag frestas av ungdomlig yra.

<tab>Nu blir visan för lång
<tab>och min barm blir för trång
att på tacksamhetskänslorna bära,
<tab>nu ett tack och lev väl
<tab>vi av hela vår själ
till den vördade lärarn frambära.
Sic!

Det var en gång på sextitalet,
jag var student på kondition,
jag hade i det hela ej så galet
och fick i visdom en lektion.

Jag var visst anställd att dressera
tre pojkar ej av värsta slag,
men skulle också göra mera
som: vattna blommorna var dag;

jag skulle läsa högt och spela,
och ge kanarifåglar mat,
och när man hade håg att gräla,
då var jag anställd där på stat.
Nog av, en vacker dag det hände,
en vän mig skickade en bok,
och jag den oläst genast sände
till hennes nåd, min arma tok!

Hon var en högt beläsen kvinna,
som kunde utantill Tegnér;
på etagern man kunde finna
båd Shakespeare, Schiller, Tieck med fler.

Och hon förstod så väl dem akta
och smakfullt ordna dem i grupp,
jag kom en dag att dem betrakta
men måste först dem skära upp.

Nåväl till ämnet nu och Musan!
Hon fick min bok i rättan tid.
Men sände den tillbaks med husan
och fogar denna hälsning med:
(I parentes jag först vill skriva
ett ord om bokens karaktär,
om man en karaktär kan giva
på Don Juan som ännu är

för ogift folk ibland det bästa
som man till kvällslektyr kan få.)
hur kunde jag väl våga fresta
på hennes godhet att jag så...

Att sådan skamlig bok till henne skicka,
som icke kunde på divan
få visas för den unga flicka,
som just man väntade från stan.

Jag stackars man blev helt förbluffad
och kunde icke rätt förstå
hur hon då kunde bli så knuffad,
(men nu förstår jag det! Håhå!)
ty då om den fatala boken
jag ej den minsta kunskap fått,
min vän som hade satt den kroken,
han kände etwas smått och gott.

Och flickan kom från stan så sedig,
en fröken omkring sjutton år,
i skick och låter ganska ledig
med bruna ögon, mörkbrunt hår.

Hon skulle sig på landet hämta
från vinterns baler och kurtis,
hon tyckte gärna om att skämta,
men alltid på ett sedigt vis.

En dag hon bad mig gå att leta
en sysak uppå hennes rum.
Att jag gick strax, det kan man veta,
jag var så ung, jag var så dum.
Med lindrig bävan in jag trädde
i denna kyska lilla vrå.
Ett sken av oskuld där sig bredde
på sängens blommiga plymå.

Och lik en spetsgård spetsar sitta
på vakt kring kudden av batist,
att onda drömmar ej må smitta
den lilla som där sovit sist.

Och mössan nystärkt och plisserad
och lakanen med broderi
en tavla ack! så fint melerad
av oskuld och koketteri.

Helt blyg jag sängen nu mig närmar,
men gissa vad jag skåda fick?
Min Don Juan i franska permar
inunder själva kudden -- Sic!

<b>SÖMNGÅNGARNÄTTER</b>

PÅ VAKNA DAGAR

EN DIKT PÅ FRIA VERS

<img>

Eoikasi de gennesai men olos tin poietiken 
aitiai dio tines, kai aitai fysikai. To te gar 
mimeistai simfyton tois antropois ek paidon 
esti kai toito diaferoysi ton allon xoon oti 
mimetikotaton esti kai tas matiseis poieitai dia 
mimiseos tas protas, kai to xairein tois mimi masi 
pantas.

<sp>Aristoteles</sp>. Peri Poiätikäs. Kap. IV, § 1.




TILL

BJÖRNSTJERNE BJÖRNSON

OCH

JONAS LIE

Vid avenue de Neuilly
där ligger ett slakteri,
och när jag går till staden,
jag går där alltid förbi.

Det stora öppna fönstret
det lyser av blod så rött,
på vita marmorskivor
där ryker nyslaktat kött.

I dag där hängde på glasdörrn
ett hjärta, jag tror av kalv,
som svept i gauffrerat papper
jag tyckte i kölden skalv.

Då gingo hastiga tankar
till gamla Norrbro-Bazarn,
där lysande fönsterraden
beskådas av kvinnor och barn.

Där hänger på boklådsfönstret
en tunnklädd liten bok.
Det är ett urtaget hjärta
som dinglar där på sin krok.

Första natten.

Rasslande natt-tåg rycker mig fram över skånska slätten,
sömnsjukt öga gömmer sig under hattens brätten,
bröstet andas tungt som under ett tegel,
musklerna ligga slappa som våta segel,
örat ger dova ljud som en nedstämd trumma,
tungans band ha gnatat sig stumma.
Känslorna domna som mygg i snö,
minnena blandas med gamla drömmar,
viljan somnar, tankarne dö,
själen lossnar i band och sömmar.

Men frigjord ande, den stackars trötte,
som sina vingar så ofta nötte
i flykt mot himlen, som sedan befanns
bestå av en färglös men vägbar substans
av syre och kväve i behaglig blandning,
ohimmelsk nog, men lämplig för andning,
den stackars anden han glömmer programmet
det nya-nya om materie och kraft,
och blåser från fjädrarne järnvägsdammet;
som om aldrig annat än vingar han haft
han kastar sig ut i den dunkla natten
och svävar bort över land och vatten.
Mot norr går färden luftig och kort,
men kroppen skakas mot södern bort.

I stjärnklar natt under halvtänd måne
han ser det sköna, det rika Skåne
där bovetsåker och klöveräng
och blomstertäppa vid trädgårdssäng,
på bördig lera som mjukaste mossa
för träskodda fötter breda sin flossa.
I vita stugor nu soves och snarkas
av folk som eljes om dagen är vaket
och håller sin utkik som tuppen på taket,
att veta när tiden är inne att sparkas.
Där stiger Småland med forsar och skogar,
som himlen gav stenar i stället för bröd;
där bonden tåligt svettas och knogar
att skydda livet mot hunger och nöd.
Och Östergötland, det mögna och feta,
där ock en ande kan få lust att äta,
det skymtar förbi, tills Kolmårdens bryn
höjer sig mörkt som ett åskmoln mot skyn.
Nu ökas farten, ty det börjar lida
hemåt mot hemmets kära trakt,
där nyss han tröttnat att kivas och strida
och han med de sina förklarades i akt.
Han smyger i natten som vandrande juden
tillbaka till platsen, där hans vagga stått
och där man sedan reste hans schavott
för att ej han trodde på den nationelle guden.

Och nu hörs bruset, där Mälarns bölja
går ut i havet att sig få skölja
från bildad smuts och civiliserat damm.
Han ser bland husrader blinka fram
halvsläckta lyktor, som märka vägen
för nattlige vandrarn med osäkra stegen.
Nu ser han under sig gator och torg
och gyllne kronan på kungens borg.
Han ser palatserna och hotellen,
han ser de gamla, de kända ställen,
där han har kämpat, där han har bråkat,
där han har njutit, där han har tråkat.
Och han vill besöka dem alla, alla;
men natten är kort och plikterna kalla!
Ännu några vingslag mot malmen på norr;
där finner han vilan som duvan från arken,
när åter hon funnit att jorden var torr;
och under fötterna känner han marken,
i rimnöd förstås, ty i verkligheten
fann han en galge, som i kristenheten
mänskorna ännu i dag de vörda,
när sina profeter de skola mörda;
och »i detta tecken» (i galgens) vi segrat,
när olika tänkande oss ha vägrat
sanktion på våra mötens beslut. --
Men för att komma till meningens slut:
han satt på korset till en välkänd kyrka,
som efter ett helgon, ett nationellt,
ibland de många vi ännu dyrka
fått bära namnet, och burit det snällt
trots upplysningen och det nya ljuset --
och Adolf Fredrik kallas gudshuset.

Med en andes frihet tränger han in
i Herrans hus, där icke han varit
på femton år. Se'n dess han farit
vida omkring, och med rivet skinn
vänder han åter i kyrkans famn;

med känslor som seglarn, när han kommit i hamn
och lämnat det svala, det fria havet,
där varje bekymmer blev stilla begravet,
och blicken vidgades vid oändligheten,
men nu i hamnen stöter mot vägg
och känner stanken av bildningens drägg.
Som själen i kroppen, som fågel i buren,
så känner sig anden inom vigda muren.
Och månen skiner på predikstolen,
som lyser förgylld lik själva solen;
och bibeln den gamla, den gåtfulla bok,
på vilken man ännu ej blivit klok,
med det gamla och nya inom samma pärmar;
och mörknat timglas, som prästen härmar,
talar som silver, tiger som gull,
rinner om söndan en timme full,
som när ur tunnan man rycker svickan,
och vilar sig sedan i arbetsveckan;
en antikvitet, en symbol av tiden,
av den likväl, som ren är förliden,
kring evigt samma den vänder och vrider
som pastorns fjärding i nyårstider,
Där står det ännu, det heliga bordet,
där som en yngling han bekände ordet,
med skälvande hjärta och ljugande mun,
där i en enda, en salig stund
sin första mened han tvangs att begå
för att en plats i samhället få.
Där öppnade kyrkan sin famn så varm,
och menedarn tryckte mot moderlig barm
som en värdig son till en vördad mor,
som smeker barnen med näbbar och klor.
Föräldrar och syskon de stodo på gången
och sjöngo med den förfärliga sången
om lammet, som slaktades en gång på kors,
men glömde också den tour de force,
som deras lamm så illa slaktat
för att det skulle bli hedrat och aktat;
de tackade Gud, och församlingen med,
att han så falskligt fått gå sin ed;
de bådo så varmt att han måtte den hålla,
att Satan icke hans själ skulle sålla.
Men Herren hörde visst ej deras bön,
om man får döma av senare rön!

O kyrka, kyrka, du ännu svansar
omkring i världen och tar upp ed
att ingen skall störta din Balder ned.
Men kläd honom också i stålat pansar
så växer och växer den mistelten,
gömd av lövet på de stora trän.
Den lilla busken, som grönskar i snön,
och för sitt omärkta liv i lön,
den skall en gång, kom ihåg det ordet,
det ögonblick, när som minst du tror det,
dig störta själv till den svarta Hel,
och slå din självgjorda hjälte ihjäl.

Jag ser i månljuset altartavlan,
där uppståndne Kristus mot himlen sig svingar
i marmorlekamen, men utan vingar.
Och de som i helvetet ville svavla'n,
de stå där nere så dumma och gapa,
sen faktiskt han gjort dem alla till ljugare.
Apostlarne bredvid, just icke slugare,
som trodde han skulle ett rike skapa,
en riktig monarki med ordnar och portföljer,
där fiskardrängar och snickargesäller,
de fingo sitta på kungens fåtöljer --
att här historien jag troget följer
och att min lära som sanning gäller,
det veta vi alla av de heliga orden;
ty Petrus, den styvaste av dem alla,
som kunde vika, men icke falla,
han reste sig själv en stol uti Rom
och byggde ett rike av denna jorden,
och Petri stol står ännu ej tom,
när den skall tömmas, det vete fanen,
åtminstone vet man det icke i Vatikanen.
För egen del jag antar för visst,
att Petrus var en opportunist;
ty när han skulle omsider tala,
och han blev dragen ut på det hala,
förväxlade han ledigt sitt nej med ja
och visste ej hur han skulle sig ha;
ja, jag må bekänna, med rätta dessvärre,
att han desavouerade fegt vår Herre.

O Guds lamm med de djupa såren,
du föll för dumheten -- och för fåren;
men i uppståndelsen steg du opp.
Det tror jag också, fast ej på det sättet,
och allra minst i en marmorkropp,
men man skall vara bra nog från vettet,
pm man så fattar sakens förlopp.
Du föll för din tro, nej, för ditt tvivel,
ty liksom äpplet, när än det är kart,
inifrån gnags av den lilla vivel,
tills skaftet sitter där tomt och bart,
så gnager tvivlet på trones frukt,
när den har möglat och luktar fukt.
Du tvivlade ju på Gamla testamentet,
på sabbatens helgd och på lagens bud;
du tvivlade ju på själva fundamentet
på Javeh, den <sp>oförsonlige</sp> Gud,
du tvivlade blint på tecken och under
och trodde icke på Satans funder;
du trodde icke, när du såg på livet,
som skaparn trodde, att allting var gott,
ty du fann allting härnere smått,
och till en jämmerdal blev oss livet givet.
Ja, hade du levat i dessa dagar,
då åter man över tillvaron klagar,
då hade du också helt säkert till sist
fått namn och heder av pessimist!

Vad ser mitt öga, så vant att se svart,
där borta på pelarns skarpaste kant!
Ett monument, av en gammal bekant!
Jag känner dig väl, min vän Descartes!
Ha, gamla tvivlare, hur kom du hit?
Förr skulle väl korpen bli vit
som Kristus där borta i höga koret
än du filosofiens nubier...
Men kanske jag gör kyrkan orätt?
Måhända själv hon haft sina dubier?
Vem vet! Om man får döma av monumentet
och av det prunkande gyllne präntet,
så var du allt en förbannad karl,
fast nog du var kyrkans bête noir!
Det är förträffligt, ditt epitaf,
och ger nog ämnen till reflexioner:
där ligger jorden svart som en grav,
höljd i trasor av olika konfessioner;
så kommer en ängel, en svarter en,
och river i lunorna så de gå sönder;
och heligt mörker, som lurat bönder,
det flyr för ljuset, som sprider sitt sken,
ty svarta ängeln med bloss i handen
han lyser upp över mörka landen.
Det påminner mycket i det stora hela
om skapelsens historiska »varde ljus»,
och vore det icke i Herrans Guds hus,
jag trodde min själ det var Prometeus,
som hade sin démêlé med själve Zeus.
Du svarta ängel, som kom med ljuset,
vem släppte dig in, om icke i ruset
en kyrkans portvakt somnat från dörren
och glömt slå kors för den lede kurren!
Hur trivs du härinne ibland de trogna,
som alltjämt kartas, men aldrig bli mogna?
Men tyst, jag hörde tornurets klang,
och nattens timmar så hastigt farit!
Farväl, min ängel, bliv vad du varit,
till vite Krist en värdig pendant!

En avskedsblick till den gamla bänk,
familjebänken, där i unga dar,
då ännu icke fattades en länk
i syskonkedjan, då mor och far...
då orgeln brusade med stormens röster,
och solen lyste på altaret i öster,
då många ljusen om julen brunno,
och barnatårar av skräckfröjd runno --

Men tyst, jag hörde att hanen gol,
och fönstren färgas av dagande sol --
om icke jag hade mitt hjärta där borta
i järnvägskupén, han kom till korta,
min starke ande, som blir sentimental
för att han får höra en tupp som gal!
Farväl nu, kyrka! Här fann jag ej
en enda lösning på livets gåta,
här var dock skönt en gång få gråta,
när ödet endast gav grymma nej...

*

Men tåget, det rasslar ren på perrongen,
och man har morgnat sig i vagongen.
Ut strävar en sömnig familjefar,
med hustru och barn i faslig brådska,
och sen han sett efter om något är kvar,
han ropar vresigt på en fyrsitsig droska.

Andra natten.

Soliga bilder från gångna dagen
draga trötta ögat förbi:
déjeunern är redan tagen
av vår lilla artistkoloni.
Svenskar, yankees, finnar, negresser
sökte lugnet i Beauséjour,
lämnat Paris, modeller, excesser,
slagit sig ned i Grèz vid Nemours.

Spridda grupper i trädgårn vandra;
solen skiner så middagsvarm:
svenskar och norskar om varandra,
fransmän och tyskar gå arm i arm.
Solen skiner på vita murar,
blåa druvor på grönt spaljér.
Gullgult päron bland lövet lurar,
väntar döden vid nästa diner.
Eldröd tomat som glöden lyser
mellan skogar av artichaux,
mjällvit laktuk av blodbrist fryser,
blomkål som aldrig får några små,
alla kulturens härligheter:
feta dahlier utan kön,
rosor fyllda med nuditeter:
granna kläder, men inga frön.

Glada mänskor bland maten ströva
och beundra konstfull natur.
Ej att undra: de konsten öva
och ju äro födda i bur.
Där på gräsets putsade matta
sitter glammande liten grupp,
unga makar skämta och skratta,
barnen svärma i yster trupp.
Nu gör vinet sin rund i ringen,
flöjten stämmes till spansk gitarr,
trumpen sitter nu längre ingen:
här den vise vill ej bli narr.
Lätt går dansen på gröna marken
utan frackar och handskar på,
sommarkläder i ljusa parken --
fête champêtre, idyll av Watteau!

Mellan flodens vassklädda stränder
glider sakta en liten båt,
skygga dyka de vilda änder,
skator skratta åt ovan låt.
Hör, där klinga så tunga toner,
klaga över att sommarn gick bort,
glädjens blomster i kalla zoner,
leva livet så tungt och kort,
ingen druva kan liva anden,
kornet ger endast dövande vin,
fräter sinnet, gör darrande handen,
när hon skall hugga de snärjande banden,
löjet drager till vresigt grin.
Ändå klinga de dock så kära,
gamla toner från Mälarstrand,
skarpa röster som knivar skära,
bita hjärtat med blodad tand;
och då tystna de hårda orden,
gammalt groll får en ljus nyans,
och det skönaste land på jorden
är ej längre la belle France!

Kvällens skuggor sträcka nu på sig
daggen faller på löv och gräs,
solen skiner allt mera dåsig,
dansen stannar, sången blir hes.
Middagsklockan nu höres ringa,
toaletten är hastigt gjord;
herrar, damer i trapporna springa
för att träffas vid dukat bord.

Och så lyktas dagen omsider,
glättigt samspråk och intet kiv,
idel solsken och inga strider;
mellan drabbningar herdeliv.
Men nu tystna de glada skratten,
lampor tändas, vilan är när.
Och nu faller så sakta natten,
då är andarnes timma här!

*

Så är jag åter i  min födelseort
och stannar igen vid en tempelport,
men ej ett tempels, där man dyrkar skaparn,
skaparn, som skapade himmel och jord,
nej, här man dyrkar blott efteraparn,
som själv av skapelsens jord är gjord.
Här dyrkar man endast det sköna skenet
och tar kopian för original;
man kastar köttet och gömmer benet,
man slänger kärnan och äter skal.
Skall sanning, månne, ligga i sagan,
som högfärden gjorde till upphov och rot
att människan kom på en dålig fot
med Herren, som då måste gripa till agan?
Vad vill väl konstnärn, när med färg och lera
han härmar alla Guds skapade verk,
om skaparn icke han vill korrigera
och över skapelsen kasta sin särk?
Han gör det bättre, så tror den dåren --
än naturen själv har kunnat det göra,
och så tror folket, de snälla fåren.
Och dock, när kan en konstnär ett hjärta röra,
om ej när naturen han är i spåren;
men då det ligger ju nära till hands
att tro, det intet med konsten vanns!

Förunderliga drift att allting härma,
var kom du då egentligen från?
Är du från apan ett nedärvt lån?
Du underliga låga, som så kan värma,
som så kan bränna en ande ned;
du fanns ej från början i paradiset,
och att vid skapelsen ej du var med,
därpå man finner bästa beviset
i det att Herrens utvalda folk
dig aldrig begagnat som andens tolk!
Och göra bilder, de ansågo syndigt.
(Att icke de anse så än i dag
det lär bero på utvecklingens lag!)
Det svaret dock finner jag mera fyndigt
att konsten blott är ett preparat,
en nödfallsåtgärd, ett surrogat
för den av mänskan förstörda naturen,
ett samvetskval, som vill ställa till rätta
vad brutet blivit och som vill sätta
en träarm i stället för den som blev skuren.
Nå, det må nu vara hur helst det vill,
att vänta på svar det tjänar ej till;
och därför går jag dit in i templet
att glömma regeln och se exemplet,
men nu med ögon som fjällat av,
och fri från jordiska hänsyn och krav.

Jag hälsar er då, kasserade gudar,
för detta Oden, Balder och Tor.
De säga ej annat, era marmorskrudar,
än att skulptören var ganska stor.
Man ställt er i farstun bland galoscher och käppar,
som icke få komma i templet in.
Har sanningen också fått sina knäppar,
så har dock äran räddat sitt skinn.
I ären så älskeligt onationella,
att ej på er jag nännes att gnälla.
När ingen fordrar på er man skall tro,
jag också lämnar er oskuld i ro.
Men här blir annat litet längre opp,
där praktfull tronar den olympiske tropp!
Förneka Kristus, förneka Balder,
och höj mot Gud ditt förmätna gläfs,
det får du gärna; men tvivla på Zeus,
och du skall väcka ett hiskligt rabalder;
dock ej på Zeus som i himlen satt,
som skötte åskan och styrde jorden
och mänskors dårskap skänkte sitt skratt,
nej, marmor-Zeus som är uppgrävd vorden,
och kallas av stället Otricoli.

Otricoliske Zeus! Här är ingen som stör oss.
Ett ord oss emellan, när ingen hör oss!
Jag trott på dig förr, på din skönhet förstås,
och på de dinas, som på fädernet brås.
Jag kom från Kristus och hans grymma lära,
som bjöd att köttet skulle i branden förgås,
och kroppen hållas i så kallad ära.
Men ungdomsblodet kokar och sjuder,
naturens röst allt starkare ljuder,
och en gammal semitisk askes
jag flyr som en konfirmand sin katkes.
Då råkade jag den glada olympen.
Jag slängde korset, tog en tyrsosstav --
den murkna stammen med livfriska ympen --
och, virad av rankan, jag mig begav
ut i den glada skönhetens värld.
Jag tog för guld vad som var flärd,
men flärden var dock förtvivlat behaglig,
evangelisk just ej, men fullständigt laglig,
och hade jag icke ditt prejudikat,
du högsta domstolens potentat?

Nu ses vi igen! Och du är mig så främmande!
Varken så skön, ej heller skrämmande,
och de dina, den lustiga sköna hop,
jag just ville se i en välgrävd grop!
Jag tycker ni blivit alla så gamla
och färdiga nästan att genast ramla.
Men vad värre är, ni blivit så fula,
och edra kroppar ha blivit gula.
Man står för en gudaskara, och vips
så har man ett hästlass med gammal gips!
Apollo, du skönaste ibland skaran,
som möter trotsigt med bågen faran,
ditt högra ben lär ha fallit ned,
och huvet lär sitta en smula på sned;
så säger åtminstone en tysk docent,
och då är det sant, som vore det på pränt.
Och, Venus Milo, din hals är för lång.
Diana, för släpigt man funnit ditt språng.
På Diskuskastarn man tröttnat att vänta:
han hytter bara, men slår ej till.
Hermafroditen ju är en jänta,
och Athene står alltför still;
Bacchos sedan, med rankan om pannan,
skulle hållits en smula ljus,
tittat kanske för djupt i kannan,
bär för tungt på sitt ädla rus.
Och skrapa, Skrapare, dina lemmar rena
från rutten bildnings klassiska smuts,
ett annat släkte har annan arena
och fröjdas åt annat än lindansarns puts.
Och Silenus, så stolt och glader,
grundar djupt på sitt faderskap,
och atleternas hela rader,
trånga pannor och stora gap;
tomma bilder och inga tankar!
Kall och orörd bland er jag vankar;
och Laokoon rätt ohygglig,
Niobe något mera uppbygglig,
men där har ock skönheten flytt.
Tankarna sprängde ju sönder stenen --
flaskan för gammal, vinet för nytt -
ämnet större än själva scenen;
ty utan myten, som man känner förut,
så vore med bilderna ohjälpligt slut --:
en jättekvinna, men utan namn,
som har ett barn i sin öppna famn;
en skäggig gubbe, med tvenne söner,
som bits av ormar och skriker böner --
se där vad stenen ensam har sagt;
och här, du konst, är det slut med din makt!

Men fordom såg jag med annat sinne;
och när jag rannsakar i mitt minne,
så tror jag mest att det hela berodde
på att den unge ännu helt enkelt -- trodde!
Och det är visst, att med duktig tro
kan berg man försätta i avgrunden neder,
och får man bara tro uti ro,
så kan man tro på kejsarens kläder!
Men ej jag kom för att eder smäda,
nej, blott att säga ett sista farväl.
Till nya värv jag vill mig bereda,
och därför städar jag i min själ.
Jag skall er gömma där längst inunder,
bland andra minnen från unga dar,
och kanske en gång i mörka stunder
jag tar er fram -- om ni finnas kvar!

Farväl alltså! Zeus, Here och alla,
som voro dömde för Kristus falla,
men sedan grävdes av kristne opp,
om också ej i förklarad kropp.
Farväl, I gudar, farväl, gudinnor,
som bara voro dock män och kvinnor,
och knappast det, om man dömer strängt,
för er mitt hjärta är evigt stängt!

Men tyst, vem ser jag i mörkret där borta,
med ryggen i krum och benen för korta?
Han ligger på golvet och grinar så listig
bakom Apollo, konstens majestät;
en utbörding är du, och ännu tvistig
är frågan om din identitet,
och Slaven stundom man plär dig nämna,
men Sliparen också; det vill jag lämna
åt lärda herrars auktoritet;
för mig du är nu en kär bekant
i egenskap av det fulas representant.
Du bildar ensam ett helt teorem
och fyller en lucka i mitt system.
För det första, fuling, vad gör du här,
då det skönas märke du icke bär?
Du är kanhända ett tyst medgivande
av stränge herrar estetikskrivande,
att också det fula må ha sin plats
i själva det skönas marmorpalats!
Nå se då, där fick vi ett rymligt hål,
att sätta vårt brytjärns härdade stål.
Men säg då, bekänn för satan,
hur har man släppt en karl ifrån gatan,
en slusk, som ligger vid rännstens kant,
och tjänar på ärligt hantverk en slant.
Hur har man släppt dig i societeten
av gudar stora, av gudar små!
Du känner då inte vårt reglement
att man skall vara klädd anständigt,
för att man skall vara kompetent
att templet få skåda invändigt.
Ja, där vi treva på hemligheten,
och nu jag konsten börjar förstå!
På dina skuldror, slav, man lade
att skaffa herrarne mat och dryck;
för att förnöja var lustans nyck
man satte slipsten och hacka och spade
i dina händer, du starke träl;
och medan du svettas och pinas ihjäl,
den frie mannen äter -- och leker
och kvinnan ömsom piskar och smeker,
och medan du lagade deras stek,
de lekte i konsten sin lustiga lek.
Och därför att konsten var aristokrat,
så blev han för folket en olöst gåta;
men konsten och makten de voro så såta,
och därför fick konsten komma på stat
och äta gratis av folkets mat.

Men nu, slipare, kunde du drömma't?
Nu är du befunnen vara ideal;
och fast bevisningen är mycket skral,
så har man den ändå tillhopasömmat.
Ty svälja kameler och myggor sila,
det kunna våra stora och små gengångare,
det kunna det gamlas unga lovsångare,
som kommendera på stället vila;
ty tiden dyrkar ju det fossila.
Hör på, du slav, och håll dig för skratta,
din skalle är knotig, och bruten din rygg,
din näsa ful och din uppsyn stygg,
och dina fötter som spadar platta.
Du har befunnits idealistisk,
och ändå är du så naturalistisk!
Så kommer syndarn i himmelrik,
blott han förstår att vara antik.
Du skön! Nej, det går ej an,
men ändå för mig du, fuling, får duga.
Ty du är mera, ty du är sann,
när alla de andra stå sköna och ljuga!
Det sanna är fult, det är en gammal historia,
och därför du räknas till konstens förfall;
till konstens, ja, det tror jag.
Men när som skönhetens makt var all,
och slut det blev på lek och på ras och glam,
se då kröp sanningen äntligen fram.
Kryp fram, du slav, men bort med kniven!
Räta din rygg och höj dina blickar,
ty snart de dödas dom är skriven,
och ner i glömskan tiden dem skickar.
Men bort med kniven du så länge slipat,
ty sen man rätten också har skipat,
för dig, du arme, så behövs ej mord;
vi slåss ej med knivar, men med blanka ord.

Farväl alltså, du det skönas värld,
med svala floder och lunder gröna!
I avskedets stund, när känslorna mjukna
och friska tankarna också sjukna,
jag medger nödd, att I voren sköna,
om ock I voren i botten flärd;
farväl då, flärd; mig kallar plikten,
skön den också, men fasligt tung.
Du ler, du Zeus, när du hörde bikten!
Min ande är villig, men min kropp så ung;
farväl, det sköna, behagligt för några,
nu kommer nyttan, nyttig för alla;
och vill det sköna i stoftet falla
och sig med gagnet ödmjukt besvågra,
då får det leva ännu en frist --
så talar en blivande utilist!

*
Men solen skiner på fönstermarkisen,
härlig höstdag, strålande glad;
genom trädgår'n i blotta chemisen
vandra herrar till svalkande bad.
Och sedan, när kaffet väl är drucket
och alla satt sig vid sina stafflin
att knoga flitigt som riktiga bin,
då, må vara, hugget som stucket,
då går författarn på ett avsides rum
och vid sitt skrivbord sätter sig krum.
Han gör poesi, om ock ej så poetisk,
och skriver om konst -- som vanligt, frenetisk.
Det kan ju kallas helt enkelt sofism --
inkonsekvens är kanske det rätta --
(jag tror att Darwin kallar det atavism!)
och att utvecklas jämt är icke det lätta.
Nå, fabula docet: gör som jag lär,
och ej som jag lever! Har man hört maken!
Ja visst, det din egen lära ju är:
giv fan personen, men tänk på saken!
Tredje natten.

Ute på strövtåg hela dagen
i det dimmiga höst-Paris;
häpen väl, men icke betagen,
och beundrar på eget vis.

Genom tunnlar av kalk och tegel
mänskor knuffa sig rastlöst fram;
våta gatan, som söndrig spegel,
ligger solkig av dy och slam,
speglar ännu av himlen flikar,
ger en vrångbild, dunkel och svag,
av den fallna människans drag.
Hungrigt öga på svultna likar
efter födan med avund fikar:
lyx åt nöden ger dåligt stöd,
gatans stenar ge torftigt bröd.
Lastad kärra dundrar och skräller,
kuskens piska som bössan smäller,
tramwaysklockan varnande gnäller,
omnibussen blåser trumpet;
trampad hundvalp tjuter och skäller,
utförsäljare och gesäller
skråla sin sång med röst så gäller,
och där hördes ett barn som grät.
Modersmålet är alltid lika
ibland fattiga och bland rika,
gör sig alltid så väl förstått
utav fransman och hottentott.
Varför grät du, okända lilla?
Gör den stora staden dig illa,
som så mången har lycklig gjort?
Fråga, frågare! Svaret drunknar
i ett grändhål, där livet unknar
och där aldrig du fråga bort.

Och nu smäller det åter och bullrar,
ringer, tjuter, hamrar och mullrar,
gråtes, skrattas, visslas och dundrar,
och du står där försagd och undrar
om du är på ett hospital
eller nederst i avgrundens kval.

Dövad, virrad, med glödhet hjärna,
tar han flykten för att i ro
grunda över den pudelns kärna
och få veta vad han skall tro.
Drar sig sakta ur stora stråket,
men bedövad av bullret och bråket
råkar han in i en labyrint.
Gator slingra, och gränder korsa,
regnet börjar i rännsten forsa,
trötta foten tar steg på slint.
Irrar djupare in i snåren
utav kappor och paraplyn,
och av droskor förlorat spåren,
färdig att hänga sig själv i håren,
blickar tröstlös mot gråa skyn.
Se då ljusnar det uppåt gränden,
öppen ligger en boulevard;
bland plataners stackars eländen
står en kyrka av hackan spard.
Som i öknen, då beduinen
träffat källfrisk och grön oas,
så för vandrarn med trötta minen
bland kaféen och magasinen
vinkar kyrkan av götisk ras.

Ej han går ditin för att bedja,
ej fetischer sin dyrkan ge,
blott åt helig tystnad sig glädja,
lossa blott på den tunga kedja,
glömma var sorgen är och var ve.

Går en stund att stilla betrakta
stenens luftiga ornament;
vilda djur som blommorna vakta;
heliga män, som den mäktige sänt,
och de mäktige mördat och bränt,
gå på leoparder och drakar,
ty den tro som allting försakar
och som kärlekens eld har tänt,
den kan gå genom helvetets eldar,
frågar icke vem smärtan gäldar...
Sådant händer och sådant har hänt!
Uppåt växa fialens stänglar,
uppåt peka de stumma änglar,
uppåt fönstrets båge sig höjt,
uppåt valvets hjässa sig böjt...

Men därinne tasslar och tisslar
genom fönstret som står på glänt.
Hör han orätt? En karl som visslar!
Och här osar ju som av bränt!
Villrådd skyndar han till portalen,
öppnar varsamt och stiger på;
mystiskt dunkel råder i salen:
färgat, ljus i rutor så små.
Men vad avgrundens larm där föres?
Mot det buller härinne höres,
skrik och vissel, väsen och spring,
gatans buller var ingenting.

Vilka syner? Har han gått galet?
Kyrkan ändrad till magasin!
Där de lågo, de dödes gravar,
är nu murad en vattenbassin;
där en turbin med skovlar kavar,
där en hydraulisk press är i gång;
här med högtrycksmaskinen i täten
ångan sjunger sin nya sång
till ett lov åt elektromagneten,
som det sprider med telefon.
Och vid ljus av elektriciteten
helig skymning viker ifrån,
och då ser han man använt kyrkan
till ett museum för yrken och slöjd:
<sp>Arts et metiers</sp> här skänkes dyrkan,
här utilisten en gång blir nöjd!
Se, där har du ett rensat tempel,
inga bilder och ingen fetisch;
allting här inne bär snillets stämpel,
nyttan här har nått sin prestige.
Men förlåt, jag ser ju ej orätt?
Inom smäckra pelares rund,
högst på hedersplatsen i koret,
och på altarets gamla grund
står en bildstod av herren i huset
med en uppsyn, sluten och sträng,
fullt belyst av elektriska ljuset --
kyrkans helgon heter Papin!
Och till honom höjas de sånger
från turbin och lokomobil;
remmar, trissor, balanshjul, pistonger,
alla sjunga i samma stil:
Hell Papin, och hell din gryta!
Ditt är tidevarvet som går!
Dock av dig knappt världen hann skryta,
förrn en annan vårt bifall får.
Snart du ligger störtad i mullen,
lik de andra helgon som gått,
Edison stiger nog snart på kullen,
där din stod så stadigt har stått.
Än du räknar dock dagar många,
gjutjärnsspiran är ännu din.
Hell Papin, och hell din ånga,
världens herre -- men icke min!
Har du upplöst en enda gåta?
Har du givit ett hjärta tröst?
Mänskors barn ju ännu gråta,
ännu blöda blodiga bröst!
Gjorde du mänskligheten bättre,
gör du lyckliga flere än förr!
Hjärtan rör du ej mer än ett vedträ,
icke öppnar du frihetens dörr!
Icke skapar du dygd med ånga
icke lycka med kalorik;
fattiga lär du ha gjort så många,
när måhända blott en blev rik!

Mycket vackert och mycket fyndigt,
det förnekar ej själva den!
Inte finner jag heller syndigt,
att en kyrka blev mindre igen!
Det är nyttan som jag förnekar,
allas nytta; men nog om det...
Uret redan mot middag pekar,
mörkret kommer, när ingen vet!

Åter ljuda de smäckra valven
av en ångvisslas gälla skrik,
och till dansen kring gyllne kalven
ångrör spela sin orgelmusik;
stenkolsröken rökelse skänker,
herrar herrar så söt en lukt,
vattenhjulet vigvatten stänker,
remmar löpa i ändlös bukt;
liksom ormar de slingras och sträckas,
sövas aldrig av vattnets brus;
likt den eld, som aldrig lär släckas,
brinner blåvitt elektriskt ljus.
Eld och vatten tillsammans pressa
rasslande, skrålande vilt sin refräng;
som demoner de alla mässa:
Ave, Ånga! Ave, Papin!

Farväl då, kyrka, du gamla lämning
av en tid som trodde och led!
Nu det nya brutit fördämning,
går på vägen jämnad och bred;
och likväl med en viss beklämning
tidens son går framåt sin led,
som där elden härjat en hed.
Ty det gamla, i all sin förskämning,
uselt var det -- men det var dock stämning!

*

Tvivlande ande, evigt frågande,
sjudande tanke, känsla lågande,
dagens arbete ej er stäcker,
sömnens täcken ej er släcker.
Åter, ande, är du ute i natten,
törstande ande, att söka vatten,
levande vatten ur tvivlets källa;
vart vill du nu färden ställa?
Tvenne stegar du kastat bort,
när du gjorde processen kort
med religionens och konstens riken --
smala åkrar och breda diken --
ut på djupen, de mörka, kalla,
där så många du har sett falla;
dyk i vetandet, där finns svar;
böckerna ännu ha tankar kvar!

Åter känner jag doften av er
gamla vänner i lust och kval;
sist när modlös jag övergav er,
var jag trött på ert dunkla tal.
Nu jag kommer åter att spörja
och ånyo vid början börja;
jag vill ösa ur era brunnar,
jag vill släcka den brännande törst;
stor är tron, men vetat är störst.
Här i mörkret jag ser era leder,
i kolonner de följas åt;
några klädda i gyllent läder,
andra klädda i bara klot;
vän och ovän sida vid sida
alla i väpnad neutralitet.
På signalen stumma de bida,
ivriga att få kivas och strida
för det lilla envar han vet.

Kom fram då först, du gamla garde
teologi, som är bekant med Gud!
Aldrig förr på svaren du sparde,
och svarte på allt med tio Guds bud!
Tala om nu, och håll ej på orden,
vad vet du om himlen, vad vet du om jorden,
vad vet du om liv, vad vet du om död?
Nå, fram med svaret, du himmelens stöd!

Då stiger fram en kyrkofader,
en diger kvart i tjock karduan,
och samma färg som den färgen spader,
och talar om Kristus, men mest om fan;
så kommer en annan, och så en tredje,
och när de alla tala på en gång,
då bliver i lägret en stor glädje --
och psalmböckerna ta upp en välkänd sång,
och exegeserna exegetisera,
och katekeserna kateketisera,
och biblarna tolkas på nittio språk,
Vulgata käbblar med Septuaginta,
Calvin och Luther de slåss med påk,
Gregorius kommer med essentia qvinta
och läser högt utur decretalerna,
och Arndt han bjuder omkring moralerna;
och Thomas Aquino bjuder på försakelse,
som smakar som härsken bakelse;
och Torquemada med tänger och halster
ställer ut av trones skönaste alster --
och slutet blir ett kolossalt rumor,
där den får stryk som icke tror,
och hotas med viggen och hotas med lågan --
och abrakadabra blir svaret på frågan.
Det där jag visste så bra förut --
och pro forma är ju varje examen,
som föregåtts av en grundlig tentamen,
och sådan början ger sådant slut.
Nu, filosofer, nu är det er tur,
I som gått till sakernas botten,
och icke fruktat kräklan och kalotten,
men stått i glödgade pilars skur
av teologiska hatet som gått på lur,
när sanning I sökt, om ock ej I nått'en!
I sanningssökare i skrynkligt läder,
magra och tunna med utbränt blod.
Dålig kost och ringa heder
sanning skänker sin kämpe god.
Fram från hyllorna nu och förkunnen
huru långt på vägen I hunnen,
vad I tänkt om de högsta tingen,
vad I veten som en annan ej vet!
Aristoteles först i ringen,
stödd på livets realitet,
och du, Plato, som såg idéer,
där en annan ej såg ett spår;
svaren båda, jag vågar be er,
vadan jag kom och vart jag går?
Svart är genast den enas svar,
på vitt den andra ej spar;
och när man svaren till hopa fått,
så stannar man framför grått i grått.
Men Sokrates, den visaste i antiken,
du har dock redan i början förstått
att träffa själva huvet på spiken;
men fast du sagt att, när allt kommer kring,
så vet man egentligen ingenting,
så lika fullt har man nystat på:
det ena seklet har trott sig förstå,
att varat endast var i det sinnliga,
det andra grävde i det oupphinnliga,
och så har snurran gått uti cirklar,
som stundom varierat med snirklar.
Vad hjälper väl mig vad Bacon ponerat,
vad Cartesius tvivlat, vad Locke resonerat.
Hur långt kom Kant med sitt rena förnuft,
när han vill förneka oss frihet och luft?
Och Fichte sedan med sitt kära ego,
och Hegel sedan med sitt eviga nego,
och Schellings absoluta identiteten
och hela den kända härligheten?
Om endast två hade tänkt lika,
då kunde väl varit någon vån;
men när på sanningen alla skrika,
då är det bäst att dra sig ifrån.
Så står man där i den filosofiska sörjan
och färdig att börja igen i början.
Mörkare blir det ju längre man går,
och böckerna läka ej våra sår.
Jean Jacques, jag går med dig i naturen
att gråta ut vid dess varma bröst,
och tar mig Darwin upp bland de högre djuren,
det blir till slut min filosofiska tröst.
Och kom, Voltaire, kom, lär mig att flina,
när tvivlets tårar krupit i skrin,
och, Schopenhauer, när tankar mig pina,
räck hit en spruta med Buddhas morfin.

Men dagen bräcker där ute i parken,
och sakta susa de morgonvindar
igenom de frostiga popplar och lindar;
och snön därute på den frusna marken
gnistrar så blåvit och rosenröd,
och i öster en morgonstjärna
bleknar vid solens gryende glöd.
Här i parken jag gick så gärna,
trött på böckernas eviga kiv;
vinden blåste ur ögat dammet
och gav tanken friskare liv.
Blomstergrupper på gräsets sammet,
lindens kronor, surrande bin;
starar som byggde i trädens holkar,
lekande barn med jublande skrin --
allt därute bättre mig tolkar
livets fullhet och livets mening,
än de torra böckernas rad,
som blott vållade hjärtats förstening,
som blott ökade hjärnans förbening,
aldrig gjorde min ande glad;
skänkte blott bedövning för stunden,
visade spår, som för jägarn hunden,
men tog aldrig på bytet fatt;
lyste som irrbloss i djupaste natt;
ledde vandrarn vilse på flyn,
eller pekade också för högt åt skyn;
visade väg, men bjöd ej på åka,
höll för ögat och ropte gå på,
lärde en ofta att hoppa kråka
där man kunde gå rak på tå!

Nåväl! Vad göres mera behov?
Historia, jag känner dina funder!
Du lärde oss dyrka var simpel bov,
som visste att göra dunder!
Juridik! När älskade du det rätta!
Du oftast på bördan har lagt din sten,
och rätt du alltid gav åt succès'n
och satt till bords med de mätta!
Farväl då, böcker! Du kunskapsträd!
På gott och ont har du varit!
Skall väl du därföre huggas ned
för att med lögner du farit?
Nej, en gång kommer en yttersta dom,
då getterna skiljas från fåren!
Då, marokäng, skall din pärm stå tom,
som av krönte givarn bär spåren.
Och paleotyper som dyrkas på bokauktion,
de skola hamna i hökarbo'n;
då båtar ej inför sanningens majestät
att bara vara en raritet.
Och ordet gäller ej mer för det,
om tryckt på papper eller pergament.
Då bli de yttersta kanhända de främsta,
och månget som blev å båle bränt
skall kanske bli det förnämsta.
Då kommer kanske en dag er tur,
som nu behandlas som makulatur,
att ligga i montre på visningsdagar;
då bindas tidningar i kalvskinnsband,
och namnlös storhet ej mer beklagar
att han fick falla för hökarns hand.
Ja, då blir glädje och allmän förnöjelse,
och alla hoppas på sin upphöjelse.
Men om den stunden och om den dagen
vet ingen här nere på vår syndiga jord;
och tro och hoppas, det är två ord,
av vilka mången blivit bedragen.
Och snopen spåman, som spådde fel,
ifrån alltsammans försiktigt lomar;
och för att undvika onödigt gräl
han tänker <sp>tyst</sp> som kalifen Omar.

Fjärde natten.

Mätt på buller och civilisation,
affischer, lögner och polisförbud,
där hela livet är en imitation
och talangen ersätter Gud,
han söker sig ut i närmaste skogen
att andas en stund i den fria natur --
den äldsta vännen som alltid var trogen --
och njuta livet som ett lyckligt djur.

Så står han omsider vid grinden till Bois
och läser först det långa reglementet,
ty mången fått plikta, som inte känt'et,
och här är inte att bara ta;
naturen kostat betydligt med pengar
och är ej öppen för pigor och drängar;
och man skall vara anständigt klädd,
om ej man vill bliva från parken ledd.
Om det skall vara en gärd av aktning
åt Skaparens skönaste helgedom,
då är väl formen något tom,
och saken stöter ett grand på förpaktning.
Men lika gott, han stiger på
och känner åter hur pulsarna gå;
ty blicken får sträcka sig ändlöst ut,
och bröstet andas till lungans botten --
men det är allt, ty naturen är slut,
och skogen är blott en bild av kokotten:
grann att skåda i all sin stass,
men stassen är bara gjord på karkass.
Bara sättstycken och kulisser,
gjorda efter trädgårdsartistens eskisser;
träden klippta med engelsk sax,
klippor gjutna som utav vax;
kaskader skvala från en vattenledning
och räcka knappt att döpa en hedning;
sjöar också från samma källa,
och broar gjorda à la mode de nature;
och grottor, ruiner i murgrönsparyr,
som man hos gipsgjutarn kan beställa.
Det hela är en stor teater,
där man får visa de fina later
till häst, till vagn, till velociped;
där folk, som eljest ej får vara med
i den stora världen, nu blanda kläder
med eleganta brott och förnäma laster,
och visa att också de förstå seder,
fastän de äro av hederligaste knaster.

O skog, skog! är det av harm
som löven rodna, eller är det av hösten?
Och fåglar, han I förlorat rösten
av stadens eviga, eviga larm?
Kanhända också I ären gjorda
hos fabrikör X Y et Son --
men vad tjänar här om saken att orda,
man blir ju bara beledd som ett fån!
Nej bort, långt bort härifrån,
där allt är falskt som de köpta skratten,
där trän och buskar och jord och vatten
och djur och mänskor som andas däri,
de äro blott articles de Paris;
där ända till himlens tågande skyar,
dem varje morgon åter förnyar,
de äro gjorda av skorstensrök
och ha sitt ursprung i stadens kök,
Han flydde in på en ödslig stig,
som icke hörde till promenaden,
där han fick vara en stund för sig,
till och med ostörd av kavalkaden.

Här var så tyst, att man hörde vinden
hur han susade utmed kinden,
hörde lövens fall ifrån grenen,
daggens dropp på fuktiga stenen.
Röda bokar med gyllene blad,
valnötsträdens polerade stammar;
hagtornsbäret i blodrött flammar
bland kastanjers ståtliga rad;
fina almar och slanka ekar,
stolt akacia mot himlen pekar;
allt är luftigt och fint i ton,
men han saknar den rätta tron,
känner det kyligt, naket och främmande
och så litet med känslan stämmande;
går än längre in uti snåren,
drömmande om den kommande våren --
känner plötsligt invid sitt öra
taggig kvist vid kinden röra,
känner en doft slå fram på en gång
som en ton ur en välkänd sång;
blickar upp och ser bland skeletten
av de nobla träden som fällt,
lummig, mörkgrön, en gran man ställt,
liten son av den nordiska jätten.

Han har trotsat stormar och frost,
han har levat på mager kost;
och när vinden i barren susar,
se då stiga minnena upp,
sommarsyner i solig trupp:
gröna ängar, där havet brusar,
blåa vågor, måsar och änder,
blommande vassar i lugna stränder,
vita björkar i konvaljelund,
smultronställen och abborrgrund.
Åter ser han den varma salen,
kakelugnsbrasan flammar så skönt,
julgran lyser, i ljust och grönt,
mitt bland de små som giva balen;
gamla bliva unga på nytt,
köksan ledes in från köket,
husan dras från det inre stöket,
tjänarna hava med herrskapet bytt.
Jubel-och-klang, så heter dagen,
drängen sitter i herrens stol,
pigan njuter en stund behagen
trona i soffan i helgdagskjol;
jubel-och-klang, så heter dagen,
jul och ljus och endräkt och ro:
evangelium, men icke lagen,
icke forska, men bara tro.
Griper tvivlet dig sen i kragen,
fly då genast in i ditt bo.
Ställ därute din smutsiga sko,
tills din dörr i lås du fått slagen.

Drömmande så i juletankar,
ibland träden han stilla vankar,
väcks av ropet från en polis,
som på ett ganska knapphändigt vis,
mindre artigt och mera snäset,
förklarar öppet: Man går ej i gräset.

Och jagad ut ur det paradiset,
där ormar saknas, men icke Evor,
och av naturen blott finns överlevor,
som här dock tagit det stora priset,
han kommer fram till ett nytt staket,
som döljer en okänd härlighet.

Det är en trädgård med en titel något för lång:
Jardin Zoologique d'Acclimatation.
O, Skapelsens herrar, här måste jag buga!
Aldrig hade jag ändå drömt
naturen man kunde till sådant truga,
om ock det skedde med våld så ömt.
Det är ett naturförbättringsbolag,
som vill rätta vad som är i olag,
och att det lyckats, det tro parisarna,
ty varje föremål har här medalj,
och hedersdiplom ha grisarna;
korna ha mention för sin talg;
kalkonerna bära det röda bandet,
och ankorna äro hors concours,
fasanerna spridas kring hela landet,
och duvorna ätas hos själva Véfour.
Här såg han mänskan i all dess makt,
som på naturen sin hand har lagt;
här såg han den våldförda naturen,
och det prisade herraväldet över djuren,
ja, över växterna också och mycket mera,
som nu han vill kortligen referera.
Han såg askar, ympade till ett trapez,
och äppelträn, snurrade i spiraler;
det stolta päronet, så lågt som gräs,
det kröp på marken efter linjaler;
och skogens jättar, de höga granar,
till små panacher man smakfullt danar,
och buxbom klipper man ut till gubbar,
och vinets rankor huggas till stubbar;
ja, allt det räta har man gjort krokigt,
och allt det enlätta blivit brokigt,
det stora litet och det lilla stort,
och när man fått något riktigt tokigt,
då har sitt bästa man också gjort.
Och han såg änder, som förr kunde flyga,
på marken rulla med bukar så dryga;
och såg hur hönsen med hydraulisk press
göddes så stinda som novembergäss.
Och medan de lågo i sina bås
i mörker och trängsel och kedjor och lås,
i samma rum de fingo skåda
hur äggen kläcktes i mekanisk låda.
Det kan ju kallas att läran skärpa,
eller rättare att lära hönan värpa.
På samma ställe -- men ledig och lös --
man såg en homunculus i en couveuse --
en liten människa som kom för tidigt,
ett byte man gjorde döden stridigt --
så nu kan barn ock göras med maskin,
och det är höjden av industrin.
Han lämnar djuren, går aporna förbi,
av släktskapen något förlägen.
Nu har han fått vatten på sin teori
och emot hemmet han ställer stegen.

*

Lössläppt ande för sista gången,
flyger ut ur den irrande ark
för att söka sig stadig mark,
som förgäves sökts av så mången.
Och nu smyger han in så sakta
i det ståtliga lärdomspalats,
där man givit det vetande plats,
som framför andra nämns det exakta.

Naturvetenskap, du som är så säker
på dina sakers sanna natur,
du som har upptäckt att fåret bräker
och att människan är ett djur;
du som räknat benen på myran
och har inlagt fiskar i sprit,
du som vet att basen och syran
alltid råkas vid frierit;
du som väger det ovägbara,
du som mäter vad ej har mått,
säg, du måtte väl kunna svara
vilken väg de döda ha gått;
vart vi alla en gång må fara,
var vår vagga från början stått!
Svar det har du, men ej på frågan,
svar på mycket som ej oss rör;
ej bekänner du oförmågan,
men allt längre i mörkret oss för.

Du tog i en sista kraftansträngning,
när din affär var mogen för stängning,
allt levande du samlat hop
och lade ned i en väldig grop;
du tog dina däggdjur du stoppat opp,
och fåglarnas hela luftiga tropp,
de fiskar stumma och kräldjur kalla
de lägre djuren, onämnda alla;
och överst lades allt samlat vetande,
som kommit hop med ett fasligt letande
i huven stora och huven små,
och så med pressen man skruvar på.
Så kramas fram ur den döda materien
en livsens saft, som slås i en retort,
att destilleras från dräggen bort,
och när man kommit till femte serien,
då är essensen klar som ett spad,
och inför mänskor, som häpna gapa,
man visar fyndet med stor parad;
och in i retorteri ligger en -- apa.
Se där är råttan som berget födde,
se där är svaret du icke bad!
Gå hem nu, hjärta, som länge blödde!
Och, ande, var i din håg du glad!

Jag vill ej faktum om apan förneka,
ty det har nog sin giltiga grund,
och det kan också vår högfärd späka
och väcka oss ur vår gudablund;
men ha vi därföre kommit längre
till frågans lösning och till dess knut?
Mig tycks att vägen blivit allt trängre,
vi stå där dumma just som förut.
Men bakåt, bakåt går nya vägen,
och nedåt, nedåt till trädets rot,
och när man tagit de sista stegen,
så står man ändå på samma fot.
Men lämnom en stund det lärda knåpet
med stoppade fåglar och flugor på nål,
och låtom oss gripa till mikroskopet,
som tränger genom båd' päls och sval.
Vad se vi då genom objektivet,
om vi betrakta en liten parcell
av röda vätskan som håller livet?
Jo, allra ytterst vi se en cell!
»I begynnelsen var cellen», så lyder ordet!
Men före cellen? En annan cell!
Man ser på ämnet; men den som gjorde't,
om han var mästare eller gesäll,
han finns ej till för vedersakarn,
som tror på skon, men förnekar skomakarn.

Men nog därom, jag är kullvoterad,
och cellen är redan installerad
som högsta väsen i den nya tron,
och tron, som bekant, tar aldrig reson.
O, cell (som även urslemmet kallas,
och protoplasma också på de lärdes språk);
o, cell, som styr mitt öde och allas,
kom, frigör oss ifrån livets bråk!
O, urslem, urslem, fyll upp vårt hjärta
och släck vår andes brinnande törst,
o, protoplasma, du, som kom först,
befria oss ifrån tillvarons smärta;
men kan du ej det, kan du ej, när det gäller
i andens strider på liv och död,
ej räcka ett enda antagligt stöd,
kan du ej hjälpa i själanöd,
och sviker du just när som det smäller,
då stryk på foten och lär dig hut!
Ack, det jag visste väl långt förut
att ej man mättar själar med celler!
Nej, vetenskap, för att hjälpa så litet
så är din högfärd alldeles för stor,
och när ditt mystiska hölje är slitet,
och man får se vad inuti bor,
så är du inte den guden man tror.
Nej, du är vorden en förnämitet,
som läser in dig i akademier,
predikar högt om ofelbarhet
och leker stundom med frimurerier;
du sytt dig en förlåt, duktigt tjock,
och tycker mycket om sida kläder,
på folkets dyrkan du kräver med pock
och ratar ej heller utvärtes heder.
Och har man stundom ur din arsenal
ett vapen lånat mot mörkrets makter,
så har man sällan haft annat val
än bryta sig in i din vapensal,
och tränga förbi dina stolta vakter.
(Att det finns lysande undantag
det nekar ingen, det nekar ej jag.)
Men, vetenskap, som skedar naturen
och sett så nära dess hemlighet,
vi är du alltid stum som muren?
Vi talar du ej, som så mycket vet,
om all förkonstling som finns i världen?
Vi stiger du ej i predikstoln
och dundrar högt emot bildningshärden,
som lyser högst, näst gamla soln,
men också bländar det skarpaste öga?
Vi talar du icke naturens språk,
som nu värderas så ynkligt föga?
Vi tänder du icke på höjden din båk
och låter honom för seglaren lysa
som ute på havet långt ifrån land
i snöstorm och mörker får frysa
förgäves spanande efter strand?
Då sitter du lugn i ditt studierum
vid fredlig lampa och gör hypoteser,
och tycker världen är fasligt dum,
som dem beundrar, men icke läser.
Och när en upptäckt omsider du gjort
då är det upptäckten som skall firas;
om resultatet man talar ej stort,
blott lärda pannan med lager viras.
Men därför också det börjar glunkas,
på höga ställningen varligt runkas;
och satt du icke i stolen fast,
så låge du där, när ryggen brast.
Och framom förlåten tvivlet smyger;
man ledsnat litet på skuggors spel,
och lita ej på att hon är blyger,
som vågat tvivla en Gud ihjäl.

Ty, höga lärdom, som hulpit makten,
och stundom bolat med industrin,
stig ner en gång i de mörka schakten,
och låna lampan åt Aladdin,
lägg världslig storhet i mikroskopet,
och gör på statskonst din analys,
och för hjältinnan du hittar våpet,
du väntar en jätte, men ser en pys.
Tag gamla kyrkan uti din mortel
och elda sedan din flammande ugn --
att då skall krypa ut ur sin kjortel
en skrumpen sköka -- var du så lugn!
Tag vördade lögner och krönta nollor,
besjungna bovar och heliga fjollor,
tag allt vad stort, vad heligt, vad skönt,
som blivit ordentligt stämplat och krönt,
och sätt för blåsröret och för lågan
av sanningens brinnande eviga eld,
tag spektroskopet, den nya förmågan,
som själva solen har dömt utan väld,
och du skall skåda så svarta streckar,
och du skall finna så mörka fläckar
mitt ibland regnbågens färgade strålar,
som prismat förrädiskt för ögat målar.

Du <sp>skulle</sp> ha gjort det, men du har ej tid,
ja du har så mycket, så mycket för dig,
och mänskligheten du anser ej rör dig!
Du letar som bäst en alkaloid
och räknar håren på en okänd bobba,
som sen skall bära ditt stora namn.
Du håller också på med att jobba
och letar vid polen en isfri hamn,
dit våra grossörer få exportera,
en brännvinslast för varje höst,
och att det icke kan bli stort mera,
det är dock alltid avundens tröst.

Men innan jag lämnar det lärdomssätet,
där av naturen man gjort vetenskap,
och där man förkunnar helt förvetet
allt annat för renaste galenskap,
så vill jag besöka det lärda annex
däruppe på spetseri av sandiga åsen,
där man har funnit stjärnornas <i>x</i>
och dyrkat till himlahusen upp låsen.

Nåväl, från Observatoriets kupol
jag ser ut över den sovande staden,
som sovit mer än den tål,
om ock man skyllt på femtinionde graden.
Sov sött, sov gott, dröm icke om mig,
ty det kan kanske hålla dig vaken,
men jag, jag drömmer alltid om dig --
ja säg, har du hört på maken?
Som barnet vandrar till modrens grav,
så oresonligt, så utan mening,
då graven endast med liket drog av,
och aldrig livet tillbaka gav,
men på sin höjd en kemisk förening;
så vandrar jag om natten hit bort
att söka sällskap en stund så kort,
men vet att intet jag nånsin råkar.
Om dagen med dig på avstånd jag språkar,
och vill dig alltid så hjärtans väl;
men du vill bara ha mig ihjäl
och säger att endast för nöje jag bråkar,
ja, jag vill bråka dig ur din säng,
och jag vill rida ditt bröst som en mara,
så att du kommer på benen i fläng
och äntligen finner att här är fara.
Du håller brandkår, jag ser dess ljus
där borta i tornet vid Johannis kyrka;
och den skall bevara från eld ditt hus,
om ej, så lär du på ansvar yrka.
Men jag, som kommer så oombedd
och ej är i uniformen klädd,
mig tar du helt enkelt i håren
och frågar av vem jag blev sänd;
du önskar heldre bli innebränd
än väckas av en som är utom kåren.

Men lämnom jorden, som svar ej ger,
och skådom himmelens eldskrifts-tecken.
I stjärnor minsta som valvet betäcken,
I ären ju solar (så illa man ser!),
och solen själv är ju blott en stjärna,
och de stora planeter, man tror så gärna,
att de må vara de allra största,
de äro de minsta i själva verket,
ty så kan hända, att hin rider märket!

Och måne, du, vår trognaste vän,
du följer om natten, du följer om dagen,
för dig man svärmat och svärmar än,
fast man på dig har blivit bedragen;
fast själv du är mörk, du lyser om natten,
och därför du blivit så ideal,
men saknar ju både luft och vatten
och är befunnen vara ett skal.
Måhända du tolkar vår framtids öde
och tecknar åt oss ifrån de döde,
att du har levat betänkligt för fort,
som vi på jorden också ha gjort.
Du hade kanske en gång som vi
båd' åkrar och ängar och oxar och plogar,
men slog dig på lyx och på svindleri
och brände upp dina skyddande skogar.
Men kanske ock, enligt annan tolkning,
du blev ett offer för överbefolkning,
så att när man ätit allt ätbart fanns,
så åt man varandra som kannibaler,
och fast i mån' man har fyra kvartaler,
så gick bankrutten dock som en dans.
En annan mening, och mera probabel,
är den att solen vägrat dig lån,
och då var du icke längre kapabel
att hålla dig uppe, men gick ifrån...

Nu kör du tomning din långa bana,
och allt vad du ägde tog solen tillbaks;
se där vår framtid vi kunna ana!
Och när vi domna in i Nirvana,
då blir vår värld oss alla till lags.
Man har ju märkt att solen slocknar
och att dess dunsthölje alltjämt tjocknar,
ja, man har redan en istid spått,
då halva vårt klot skall täckas av isar;
då hjälpa ej kaklugnar eller spisar,
och ut vi måste med ont eller gott.

Då lösas så enkelt de svåra frågor,
då ligger Sverige som en glaciär,
då åkes skridsko på Bottnens vågor,
då äskas ej anslag till krut och gevär;
och inte bråkas om apanaget,
ty ingen vill längre vara vår kung,
när intet mera finns kvar i vår pung;
då emigrerar hela bagaget
av ämbetsmän och av dignitärer,
och av grossörer och av hetärer
att söka ett mera civiliserat land,
som man kan räcka sin skyddande hand;
där man kan bli på nytt patriotisk,
sen väl befolkningen man gjort idiotisk
med vrånga lagar och kyrkligt tvång.
Men resan blir då en smula lång,
ty Patriotien (så nämns då landet)
det får väl sökas nere vid Kap,
där man får knyta det nya bandet
med hottentotter och annat skrap.
Och att den ej hindras, den emigrationen,
det tror jag fast, ty jag känner nationen.

Då först, mitt Sverige, då är du fritt,
och du får äga vad som är ditt.
Det är ej mycket de girige lämnat,
men när som istäcket en gång rämnat
och kölden åter sin kos har flytt,
då kan du börja igen på nytt.
Men akta dig då att leta i mullen,
och böka icke i ättekullen,
ty börjar du dyka i gamla fynd,
då dyrkar du snart det som är förflutet;
nej, tro då heldre att det är synd,
och gå framåt bara oförtrutet.
Låt snö och isar betäcka det gamla,
ty eljes tillbaka igen du skall ramla.
Lev fri och stolt i din karga natur,
sälj ej din frihet mot en falsk kultur;
byt ej din bärgning mot lyxartiklar,
giv ej din grundlag för, hovmatriklar,
och dyrka ej gudar som mänskor gjort,
Och tro ej att något på jorden är stort,
Se upp i rymden, kalla den himmel,
och känn så oändligt liten du är,
i detta solars omätliga vimmel
du är den minsta som etern bär.
Och själva solen, som är vår moder,
åt vilken man på jorden rest stoder,
hon är ej längre i unga år;
hon börjar mista sitt gyllne hår.
Och när hon åldras, så åldras vi,
och när hon dör, då är det förbi
med oss, med små, med stora, med alla,
och när hon kallnat, äro vi kalla;
och när hon stannat uti sitt lopp,
då stanna vi också! Se där vårt hopp!

Nå, varför bösta och varför bråka,
när allt en gång skall bli lyckligt slut?
Och varför den döende ständigt tråka,
när ändå så snart han skall bäras ut?
Jo se, det lär dröja så fasligt länge,
förr'n spådomen helt i fullbordan går,
ja, det lär dröja mång tusen år,
om man får tro på de herrar stränge,
som räknat ut det med integraln
verifierat det mecj spektraln,
Och ändå skulle det kunna hända
att när på siffrorna man hunnit vända,
som när man vänder ett gammalt plagg,
det hela fanns vara en enkel blague!

Nej, låt oss taga för ovisst visst,
och låt oss söka så först som sist
åt oss förljuva de sista stunder;
ty vi, som ej längre få tro på under,
vi måste själva gripa oss an
och bråka allt vad bråkas kan
för att åtminstone gå sista färden
ej såsom slavar, men frie män;
och efter vi leva i denna världen,
så låtom oss göra något för den.
Och den som ej lever för bara äran,
han tage till godo denna läran:
de flestes bästa är det högsta väl.

Nu har jag talat, och räddat min själ!
Men morgonen gryr! Det är nyårsdagen!
Det är löftenas dag och hoppets dag!
Statt upp då, tvivlare, tag nya tag!
Om ock din dröm blev oftast bedragen,
så tro på livet, tro att det kan hjälpas!
Och skulle än lasset ofta stjälpas,
så stig då av och lassa igen!
Och blir du liggande? Nå än sen!
Ditt liv är väl ej förmer än de andras,
du må nu prisas eller klandras!

Nej, ande, sov du om nätterna,
och var om dagen dess mera vaken;
skilj noga fåren ifrån getterna,
den lilla personen från den stora saken.
Och kommer tvivlet som tjuv om natten
och säger att allt är intet och ingenting,
och att ditt verk är en skrift i vatten,
och allt går runt som i en ring,
så tänk på trälen som bär dagens tunga
i gruvan, smedjan, i en giftfabrik,
där han får leva med en fjärndels lunga,
och ändå vågar om hoppet sjunga,
men hör ej själv att det blott är skrik.

Hör bönderna komma! Med rätt och lag
de kräva åter vad våldet roffat;
att seklers mörker ej dem försoffat
det ligger snart uti öppen dag!

Se kring dig bara, hur som besatta
de arma lekmän predika tron,
och om du icke kan finna reson,
så måste dock deras nit du skatta!

Se firad ädling med lagrar och band,
han kastar handlöst sin gyllne lyra
på offerbålet, som står i brand,
han också gripen av den nya yran
åt brodren trälen räcker sin hand!

Se på den ärlige publicisten
med liten ära och ingen ro,
och ingen lager, blott törnekvisten,
med ringa hopp att få slut på tvisten
han fjällas levande för sin tro,
Stå upp du, tvivlare, slå spelet i kras,
här duger ej längre på vers att leka,
och när de knotiga påkar dras
då får du ej mera tveka!
Och slår du blindvis, och slår i sten
slå om igen tills du träffat målet,
och hugger du dig i ditt eget ben,
så är det ej mer än du tål'et.

Hell, hemland! Natten är över!
Det fega tvivlet, som kraften söver
för morgonsolen har vikit bort,
och klara dagen är här innan kort!

Se kring dig, tvivlare, hur andarne vakna,
och nedärvt högmod skall ödmjukt spakna,
och då skall tron till sist krypa fram,
och gör den ej det, så vare dig skam!
Femte natten.

Vandringsåren lupit till ända,
när tröttad ande och sliten kropp
längta åter mot hemmet få vända
att söka ställen och minnen opp,
som för den hemsjuke hägrat så fagra
i nattens drömmar, i diktens rus,
att se om de tåla vid dagens ljus,
och icke bliva betänkligt magra,
när gardinen dras upp och nattlampan släcks
och sömngångarn häftigt ur slummern väcks!
Lastad med intryck från Romas kullar,
schweizerhotell och preussiska tullar,
socialismen och septennatet,
eviga freden och konkordatet;
led på sallat och sura viner,
mätt på wurst och falska sardiner,
makaroner, Hofbräu och oljor,
danska torskar och norska koljor,
tamburiner och kastanjetter,
tingeltangel och chansonetter,
boulevarder med asfaltplattor,
brända landskap med flor av damm,
torra floder med bäddar av slam,
ängar, röda som kokosmattor,
allt vad samlat ligger i minnet
färgas likblått av sjuka sinnet.
Nu då ändernas fylkade tropp
visar vägen till fosterjorden;
när som bokarne gå i knopp,
livsled pilgrim drager till norden.

Och så står han åter på åsen,
där i drömmen han ofta stått;
ser därnere strömmen med måsen,
skepp och hustak, kyrkor och slott.
Allt är likt sig och dock så annat;
skönare ej en dröm sig besannat,
smyckad, färgad av fantasin --
verkligheten går långt förbi'n.
Vårsoln på gotiska spiror skiner
och på nya palatsers mur;
telefonernas ståltrådsgardiner
mjukt drapera stadens kontur;
esplanadernas gröna gångar,
järnbanbroarnes svarta spångar,
elevatorer, hamnar, chausséer,
panoramas, cirkus, muséer,
allt är ståtligt, präktigt och nytt;
sagan sig i sanning förbytt.

Hänryckt, stolt över fädernestaden
går han ner från sitt utsiktsberg
att få skåda bakom fasaden,
se om gårdssidan håller färg.
Längs med husens rader han strövar,
väntar fånga en vänlig nick,
då och då sitt minne han prövar,
när han möter en slöjad blick.
Endast främmande nya typer
långsamt skrida mot bönhus och bank;
böjd är nacken och steget kryper,
släckt är ögat och hyn är krank.
Ser han skymta i myllrande skaran
ungdomsvännen, så får den brått,
visar ryggen åt kättarn och faran,
bleknad kind och håret i grått!
Stackars mannen har blivit botad,
kom för nära de svartas garn,
miste kunder, affären vart hotad,
föll i kampen för hustru och barn.
Trött mot gamla kafét han ilar,
mötesplatsen från längesen.
Vid sitt stambord en stund han vilar,
väntar trycka åtminstone en
av de många händer där kramats
under skämtets och allvarets stund,
här, där fälttåg fordom beramats,
här, där bägarn gjorde sin rund
efter segern, bland bundsförvanter,
och där nederlaget vart glömt,
när det dryftats på alla kanter,
glömt när sista glaset var tömt!
Klockan knäpper i tomma lokalen,
solen skiner på tobaksskyn,
mörka landskap begränsa salen;
svarta fjällar mot himlens bryn
resa kammar med gråa tallar;
stilla vatten slumra i hägn
av de mossiga gråstensknallar;
slanka björkar i höstligt regn
gråta över den sommar som farit
alltför fort, som den aldrig varit.
Klockan knäpper i tomma lokalen,
ingen kommer, tiden görs lång.
Ovisst sinne vill lättas från kvalen. --
Ensamheten gör salen trång.
Kallar kyparen för att fråga;
börjar hålla en intervju.
Hinner ej länge karlen plåga. --
Allt han vet i ett enda nu.
Kretsen är skingrad, alla borta!
Ingen vandrar mera hit ner!
Äldste vännen är kommen till korta,
dog i fjol -- han vet icke mer.
Och en annan av sjukdom bruten,
väntar endast sin sista stund.
Gamle N. N.? Av gikten knuten
syns ej mer härnere som kund!
En är gift och håller sig hemma,
en har tagit det blåa band,
en har kommit i fängelsets klämma,
en har rest till främmande land.
Och de andra? -- Ja, de försvunnit! --
Och »han själv»? -- När namnet han gett
(visserligen hade det hunnit
ned till karlen, men ej hans porträtt)
svarade denne med ton så myndig
som den nämnde ätit hans bröd
eller varit en extra syndig:
»Herren vet det, men nog är <sp>han</sp> död.»
Glaset svepte med hast han i sig,
drack på egen och andras mull,
strupen snördes, blicken blev disig,
ögat sjönk in i bleknat hull.
Ut på gatan igen han strövar,
stiger i trappor att söka en vän;
ringer, knackar, låsen han prövar:
vännen flyttat för längesen.
Kommer slumpvis till kända trakter,
minnen väckas, växla alltfort;
dit han dragits av dunkla makter,
stannar tankfull vid välkänd port.
Bland palatsen ett gammalt ruckel
ligger skumt i en enslig gränd
som bland resar en liten puckel
gömmer sig att icke bli känd.
Där en gång sitt näste han redde
för att bygga ett eget bo,
där i egna hemmet han trädde
utifrån stormen att finna ro.
Genom rutan på nedra botten
över smutsig och rökt gardin
mellan flaskan och äggkarotten
-- ty där hålls nu ett magasin --
vill han söka för ögat måla
forna hemmet i rosenrött.
Men han ser blott en rökig håla,
hör blott rusiga röster skråla:
allt är öde, allt är förött!
Var äro vittnen, var de fränder,
en gång, en afton i denna sal
växlade blickar, tryckte händer
för att hälsa de ungas val?
När i bröllopsgården vid gillet
gnistrade vinet, sprakade snillet
och om tomtebolycka hölls tal?
Döda två! Och sårade resten,
gångna undan ur kättarns väg.
Den som dröjde till sist var prästen,
var det ej sällsamt, eller säg?
Allt är borta och gångna alla,
hemmet självt det gått på auktion.
Stormen kom och skutan fick falla,
lasten vräktes utan pardon!
Nå, vad mer! Besättningen bärgad,
skeppet utfick sin assurans,
skrovet är läck, förhydningen ärgad,
intet förlorats och intet vanns.
Intet förlorats! Räkningen talar
och då måste det vara så.
Nå, vad mera, de granna salar
lyckan lär ju oftast försmå.
Och när rävarne hava kulor
-- sköna kulor i parentes --
nöt du gatan med slitna sulor,
lägg ditt huvud var sten det ges;
ut och leta, gatan har stenar,
gränderna eljes de ha hotell,
fågeln bygger sitt näste på grenar,
vargen sover i egen fäll!
Är du ledsen, så skjut dig för pannan,
mången fick vara med mindre nöjd,
och en ann är så god som en annan,
bruten blir den ej vill bli böjd.
Än en blick dit inåt han sände
bak den rutan, där förr han satt
vid sitt arbet', då huvet brände,
såg när tändaren lyktan tände,
satt där ännu när det blev natt,
lyktan släcktes och upp han spratt.
Lyktan står där på trottoaren,
rutan är där och rummet med,
och tapeten, fast illa faren,
är densamma, men hänger ned.
Och han känner böckernas hylla,
väggens tavlor och byråns ur;
minnet hastar att bilden fylla,
bordet står där mot fönstrets mur.
Och där sitter en man och skriver,
handen skälver och pennan går.
Nu han hör hur mot papp'ret den river,
sträcker huvet att se vad där står.
Men där ligga de tomma bladen
långa, vita som lärft på blek.
Bläcket lämnar ej spår på raden,
pennan löper synbart på lek.
Nej, han skriver, han tror sig skriva,
se, nu lyfter han handen opp
liksom ville han tanken giva
ordets levande, luftiga kropp.
I sitt bläckhorn han ivrigt doppar --
se, nu vänder han ansiktet till --
dödmans ögon, stora som koppar,
stirra mörkt som en enda pupill,
när mot namnen bekant han nickar,
pekar tankfullt på verket sitt;
och ur halsens kotor han hickar:
»Ser du, jag börjar att skriva vitt!»

Ensam går han på folkfylld gata,
irrar hemlös och knuffar tål.
Tycker han hör hur mänskorna prata
främmande tankar på utländskt mål.
Råkar vaktmän i pickelhuvor
vaktande gathörn som vore det Rhen,
mörka blickar inunder luvor
söka skydd under torgets trän.
Ser palatser som Rhentrakts-borgar,
milliardhus, berlinerstil,
torn och spiror och järntrådskorgar,
gallerfönster, som trotsa fil.
Allt är skyddat, solitt och präktigt,
och som bakgrund syns en kasern. --
Fosterlandet är vordet mäktigt,
kryat upp sig med blod och järn. --
Ser så många nya pagoder,
unga Bonzer med chic och pli,
svansa runt kring avgudastoder,
öva svartkonst och trolleri;
häxprocesser och åtal väcka,
lysa i bann och sätta i cell!
Hoppas ännu få solen släcka,
tända brasor för skjutet spjäll.

Slamvulkanen har exploderat,
askan regnat ur bergets gap.
Sjunkna staden man renoverat,
sen åt persern man blev satrap.
Ja, barbaren har åter segrat,
baltiskt Hellas har sett sin grav,
där mot Österns horder sig lägrat
nordlig gränsvakt vid Arktiskt hav.
Det blev slutet på långa strider,
på fraktioner och på process!
Söndring segrat, och sent omsider
Filip vann på Demosthenes.
Troja varit! Vi varit trojaner,
vi ha sett vårt Dybböl och Als,
kallas svenskar och lutheraner,
men vi äro ingenting alls!

Hemsjuk pilgrim börjar att vakna
och för längtan han funnit bot.
Vad ej finnes han ej kan sakna,
skuddar stoftet utav sin fot.
Lik den vise, som sökte arken
undan flodens våta blockad
uppåt bergen i ödemarken,
flyr han ut från den sjunkande stad.

*

Till sånggudinnan.

Om, Sånggudinna! till Ditt hulda bröst 
Du förr mig tryckt, bland skuggorna i dalen, 
Och gett mig harpan, gett mig sångens röst 
För glädjens fest, till mulna stunders tröst, 
Så öfvergif ej nu i sorgens höst 
Din Fosterson åt lidandet och qualen

Min dag är mulen. Blek förgängelse 
Betäcker fällten. Gudar i det höga! 
O! hvem af Er skall mildt förbarmande 
Åt lifvets rosor purpurn återge, 
En flyktad vår åt hoppets Elise 
Och glädjens solsken åt den usles öga?

Du, Sånggudinna! ensam det formår. 
En evig vårvind i Ditt fotspår susar 
Och cyperkransen blomstrar i Ditt hår 
I evig fägring. När Du harpan slår 
Försmälter qualet i en hänryckt tår, 
Och plågans ormar silfverstämman kjusar

Du hört min suck och jag är åter säll. 
Se, bildningskraften sina kedjor skakar. 
Du sjelf, o, hell Dig! Sånggudinna hell! 
Med glädjens Sylfer nedstår i mitt tjäll, 
Där, lämnad åt mig sjelf en stormig quäll 
Vid minnets trollsken drömmande jag vakar.

Med Din stämma, ljuf som källans sus, 
I sommardalen vandrande bland liljor, 
Mitt hjerta sänk i höga känslors rus 
När stjernan flammar i Olympens hus 
Och fenstret i mitt tjäll, vid Månans ljus 
Sitt skimmer kastar öfver golfvets tiljor.

Då med orfeiska lyrans harmoni 
Förädla känslan, döfva lifvets smärta 
Och lär mig sjunga, oskuldsfull och fri, 
Om kyska lågor, själars sympati, 
Den vises trotts mot Ödets tyranni 
Och pliktens allmakt i ett dygdigt hjärta.

*

Dygden.

Ja, ädle Yngling! hör den gudaröst 
Från gråa Bardens silfverharpa strömmar! 
Vid nöjets sköte fjättra ej Ditt bröst 
Och misstro hoppets rosenröda drömmar. 
Stig upp att verka, lifvets dag år kort - 
Dess gyllne morgon, skall han drömmas bort?

Dig fogar Äran, leende, min vän! 
En evig krans af klara helgonstrålar. 
Gack, ädle Yngling, att forvärfva den 
Med bragder like dem, oss Fabeln målar. 
Ja följ med själens himlaburna drift 
Till Minnets ära Bardens föreskrift.

Där bort på fjällen, i ett åldrigt slott, 
En Skönhet längtar att Dig handen gifva: 
Dess kinder härmar morgonrodnan blott 
Och hvit är barmen som en nyfödd drifva. 
Elysisk vällust blomstrar i dess famn 
Och lifvets fullhet - Dygd är Tärnans namn.

I bygd och städer, leende och fri, 
Hon förr beundrad gick bland Folkets skaror. 
Dess klara öga Skaldens svärmeri Elektriskt 
tände, och mot död och faror Den unga 
Hjelten för dess bifallsblick, 
Glad som till festlig offermåltid gick.

Nu egennyttan, denna grymma Fé 
Med gyllne bommar slutit jungfruburen, 
Begärens hopar, mäktigt väpnade 
Med blanka trollsvärd stå på vakt kring muren, 
Och fega Svaghet! Du, till seklets blygd, 
Förbytt i jätte, ger åt porten skygd.

Ett nyckfullt öde har med törnets qual 
Besått den bana som åt borgen leder, 
Å ömse sidor en elysisk dal 
Sin rika fägring lockande förbreder 
Och villans döttrar sväfva där i dans, 
Af rosor krönte, i sylfidisk glans

Upp, tappre Yngling! rusta Dig till strid! 
Den fega svärmen flyr for modets klinga 
Och Religionens väldiga Egid 
Skall trygg och oskadd Dig till målet bringa. 
Sa gack att sofva efter stridens harm 
En helig brudnatt vid den huldas barm.

Lät hennes kyssar festligt viga Dig 
Till nya segrar, nya bragders ära. 
Mot lastens hydra i ett evigt krig 
Du evigt nya lagrar då skall skära 
Och snart Ditt namn, vid minnets rökelse, 
Förgudadt skalla genom seklerne


*

Människo-kärleken.

O Mänska! tro ej att till nöjen blott, 
Till Jordens Konung Du af himlen ämnas. 
Han ljufva rosor på din bana satt, 
Men desse vissna - nakna törnet lämnas. 
Dig hotar viggen, gömd i molnets flor, 
Och Nordans andedrägt och tigerns klor.

Hör opp att jaga lyckans falska hamn! 
Som meteorer hennes skänker lysa 
Och ge ej värma. - Lät i yppig famn 
Dig feiskt glimmande palatser hysa, 
Hvars gyllne spiror sträcka sig mot skyn, 
Hvars skönhet magiskt fjättrar vandrarns syn.

Ja, inom riglar Perus skatter slut, 
Från vida tegar skörda Lifflands gröda, 
Med Syriens oljor Dina hår begjut, 
Låt Söderns viner vid Din måltid flöda 
Och slumra in, vid cittrors lena röst 
På eiderdun vid Sultaninnors bröst

I hycklad sällhet ler Du, usle träl! 
Din hemska uppsyn qual och ledsnad målar - 
Bekänn att nöjet räckte Dig likväl 
Ett sockradt gift i rosenkrönta skålar, 
Att guldets åsyn alldrig gjort Dig nöjd 
Och dagars äckel följt minuters fröjd.

När bleka plågor, dödens förebud, 
Vid jämrens läger dig i bojor smida, 
Ej Flickans skämt och silfverbägarns ljud 
Då i ditt hjärta glädjens kjusning sprida, 
Och lyckans gåfvor köpa ej sin slaf 
Ur qualets armar och från dödens glaf

Ack! från Monarken i sitt majestät 
Till Irus fjättrad vid sin nötta krycka, 
Den svarta Oron följer allas fjät 
Och tunga bördor allas skullror trycka. 
Åt allas hjärtan slipas Ödets stål, 
På allas vandring bidar grafvens mål

Hvad? skänktes mänskan lifvet blott att dö? 
Dess korta dagar blott till rof åt plågor? 
Så lefver Seglarn på en ödslig Ö 
Af plankan ditförd öfver bistra vågor - 
Han sitter ensam på sin mulna strand 
Och gråter fåfängt efter bättre land.

Nej, mine Bröder! Lifvets resa är 
En helig vallfärd. Genom öknar ledes 
Vår skumma kosa, men vid målet där 
I palmens skuggor oss en fest beredes, 
Och månge, månge vandra samma ban 
Och glädjen herrskar i vår Karavan.

Ja, glädjen herrskar - ej i dårens bröst 
Som tror en sällhet, gjord för sig allena - 
Nej, där i plågans mörka dar till tröst, 
Till delad kjusning bröder sig förena 
Och allas bördor delas lika jämt, 
Där flyktar resan under sång och skämt.

O ja! då hjärta ljuft mot hjärta slår 
Och änglar skåda från det ljusa, höga, 
Med bifall ned, och tackens fromma tår 
Serafiskt glimmar i den frälstes öga, 
Då lyfter Anden sig mot stjernors höjd 
Och känslan anar evigheters fröjd.

O Mänskokärlek! himlatänd och klar, 
I lifvets natt Din helga fackla strålar. 
Blott Du med glädje kröner våra dar, 
Blott Du forsötmar plågans bittra skålar. 
Ur lifvets öknar under fröjdeljud 
I rosenband Du leder oss till Gud.

*

Öfver slaget vid Salamanca.

Jag såg civismen, hur med gäckad arm 
Mot våldets forssar dammar han uppförde, 
Såg svärd och bilor straffa Dygdens harm 
Och röfvarhorders segerlöjen hörde. 
Då grät mitt öga, häpet irrande 
Kring jordens dystra, blodbestänkta zoner, 
Och ur sitt fängsel Anden längtade 
Till högre verldars fria regioner.

O Du som dundrande i molnen far, 
Hvars bud af Solar och planeter följas, 
O Gud! om Dygden blott Din kärlek har 
Hvi skall Din kärlek jämt i töcken höljas? 
Och våldet evigt härja detta klot? 
Och åldrars vittnen jordens hopp foröda? 
Och frihet, väpnad mot Tyrannens hot, 
Med krossadt hufvud för dess fötter blöda?

Dygd! gudaflamma i de ädles bröst, 
O Du, som, upphöjd öfver grusets hinder, 
Ger bojans Son i häktets afgrund tröst, 
Med ärans rodnad purprar nödens kinder! 
Hell dock den ädle, hell! som äger Dig 
Och lugn ser Nornan sina lansar hvässa! 
Trotts hunger, plågor, nakenhet och krig 
Skall segerkronan flamma kring hans hjässa.

Fritt Ödets järnris honom gissla må - 
Se, döende, mot dundrarn i det höga 
Ur marterdjupet lyfter han ända 
En obesegrad själ, ett tårlöst öga. 
Må verldar rysligt störta mot hvarann, 
Må Solen mörkna, himlens Stjärnor falla, 
På verldens spillror triumferar han, 
Ur domens åskor gällt hans hymner skalla.

Nationer! himlen friheten Er gaf 
Åt sensta åldrar den i arf bevaren, 
Och slukens alle förr af samma graf 
Än I det tunga träldomsok förfaren! 
Nej! aldrig skall Du, o mitt fosterland! 
För våldets blodbestänkta gissel bäfva, 
Och Fädrens skuggor, på din helga strand, 
I bojor smidda barnabarn omsväfva.

I Ebros Söner! I hvars borgardygd 
Så himmelskt strålat under hårda Öden, 
Och som till ärfda rättigheters skygd 
Med romersk storhet offrat Er åt döden, 
O, slumren, fallne, ljuft på Ärans bädd! 
Ert lof skall fylla tidehvarfvens quällar 
Och gråa Barden, harpan florbeklädd, 
Med ljufva tårar fukta Era hällar.

Hvad? Är det dagen, som jag randas ser, 
Och Dygdens jubel som mitt öra fyller? 
En morgonrodnad, upphöjd öfver Er, 
Förtryckta länder! nattens hvalf förgyller. 
Så höjen åter Eder frihetssång, 
Så låten dubbelt krigets åskor blossa! 
I himlens åsyn svärjen än en gång 
Er svurna ed att krossas eller krossa!

O Albions Hjelte, Ossians tider värd, 
Alcidens ära, jordens offerlågor! 
Som väpnad kom med hämndens ljungeldssvärd 
Till Söderns halfö öfver hafvets vågor, 
Som Junots här, med Dina åskors ljud, 
Ur Lusitaniens blomsterdalar drifvit 
Hvars lockar nu, i gudastrålars skrud, 
Vid Salamanca festligt krönte blifvit!

På stjärnehvalfvet glimmar ren Ditt namn, 
Och inget töcken skall dess klarhet skymma. 
Odödligheten öppnar Dig sin famn 
Och jordens dalar ej Din lofsång rymma. 
Nu Era kedjor skaken, alla land! 
På Fädrens glömda, sörjande troféer 
Med ånger blicken och, från strand till strand, 
Hvarann tillsjungen, väldige Tyrtéer!

*

Dygdelära.

Svage Yngling! tvekar du i val 
Mellan jordens eller himlens fröjder 
Mellan nöjets stilla blomsterdal 
Eller ärans sternbeklädda höjder

Utför villans gyllne Fé-slott står 
Lustan kjusfull och till njutning kallar. 
Rosor dofta I dess smorda hår 
Och af kjusning marmorbarmen svallar.

"Vandrare i öcknen! se Dig om!" 
Så hon sjunger till sin veka luta, 
"Moln sig höja. I min boning kom 
Fröjd och stillhet i dess famn att njuta.

Där vid flöjters och vid harpors ljud 
Glädjens rosenröda Tärnor dansa, 
Blomsterkrönte och i florets skrud, 
Gyllne kalkar silfverborden kransa.

Snart kring etern brusar regnets flod, 
Hesa stormar klippans tallar skaka, 
Blixtar flamma, målade i blod, 
Och i rymden dofva åskor braka.

I min boning undan vädrens larm 
Hasta, Yngling! att pokalen fatta 
Och vid Flickans himlaljufva barm 
Tvinga lifvet att Dig sällhet skatta.»

Väl, o Yngling! följ dess kjusningsröst, 
Blomsterbojan fjättre dina händer 
Ruse nöjets söta gift Ditt bröst 
Sent med ånger Du tillbaka vänder.

Löjets yra sommarfoglar dö, 
Glädjens friska purpurrosor falla. 
Snart, då hjässan höljs af tidens snö, 
Skall din suck dem fåfängt återkalla.

Evig trollkonst fjärmar hoppets mål 
Glädtig himmel snart i moln sig döljer, 
Tårar fylla nöjets tömda bål 
Och på brudnatt ryslig dödsnatt följer.

Himmelskt skallar Dygdens varningsljud 
Stolt hon blickar ur sin helgonkrona, 
Snöhvit oskuld väfver hennes skrud, 
Andestämmor ifrån harpan tona.

Tillbed, Yngling! i den högas glans, 
Glöm för henne Lustans fagra tärnor 
Och för nöjets korta blomsterkrans 
Välj en evig krans af ryktets stjernor.

GUSTAF WASA så har återställt 
Svithiods himmel gyllne frihetssolen, 
Så från Lützens blodbegjutna fällt 
GUSTAF ADOLF rycktes öfver polen.

CARL den Tolfte så i Odens sal 
Uti evig ungdomsära prålar, 
Så CARL JOHAN skall i deras tal 
Rosenläppig suga Sköldmöns skålar.

Manhems Skalder! sjungen hans beröm! 
På hans altar tänden offerbranden, 
Se, han framgår som Egyptens ström, 
Öfversvämmar och besällar landen.

Likberg trampas af hans segerfot, 
Hämndens ängel framför honom sväfvar, 
Jorden fröjdas och med bleknadt hot 
Korsikanska röfvardrotten bäfvar.

Sjungen, Skalder! Lik en tonfull svan, 
Trånande i flodens hvass, jag klagar 
Att ej äran lagerstrött min ban 
Och att fåfängt tändes mina dagar.

*

Krigssång.

Mål för driften af en renad håg, 
Mål som mödan endast hinna lärde, 
Skönsta segerrof på lifvets tåg, 
Öfver guldets och demantens värde! 
Änglarena Skönhet! Dig, o Dygd! 
Älskar Ynglingen i Sveas bygd.

Hell Er, ädle! som vid Dygdens bud 
Villigt trotsen plågorna och Döden! 
Hell Er, ädle! som i lagerskrud 
Vid dess altar festligt offerblöden! 
Evigt skiner sårens purpurglans 
Marterkronan blir en helgonkrans.

Hell Dig, Jätte som på skyberg går! 
Ej med grusets dina flammor blandas. 
Polens stjärnor kransa ju ditt hår, 
Blåa eterns änglaluft Du andas. 
Hell Dig, hell Dig! vid din segerfot 
Ödets åskor ryta fåfängt hot.

Kämpa, Yngling! Äran blir din lön 
Dygdens törnstig till dess praktslott leder. 
Ila, ila! Bruden är så skön, 
Rosigt läger hon sin brudgum reder. 
Upp, att rusas vid Gudinnans barm! 
Upp, att slumra på Gudinnans arm!

Frukta nöjets smilande försåt. 
Glädjens stunder fly på ljungeldsvingar. 
Harpans toner byta sig i gråt 
Och i liktåg dansens yra ringar. 
Quar står törnet när dess rosor fly - 
Äran ensam evig är och ny.

O! hvad kjusning att på lifvets rand 
Trottsigt sväfva under ärans fanor! 
Hjärtat minnes då sitt fosterland, 
Mins från himlen sina ärfda anor, 
Och bland morden, vid trumpetens ljud, 
Viges Hjelten till en väldig Gud.

Ljungen, Svenskar! i CARL JOHANS spår 
Upp till ärans stjärnbeströdda himmel! 
Ljungen, ljungen ! Öfver likberg går 
Hjeltens bana. - Långt från krigets hvimmel, 
Jag af Sångmön förd i trollband är 
Och för svärdet klagolutan bär.

*

Hymn.

Ödets höge Regent, Jordens och himmelens! 
Kring hvars strålande thron, krönte af glorian

Och i blomstrande skönhet
Myriader af helgon stå!
Dig i sorgernas natt brinner min rökelse, 
Dig ur törnenas dal söker mitt tårade

Ögas döende blickar,
Dig mitt flammande hjärtas suck.
Mäktig är Du och god. Tolka ej morgonens 
Gyllne Solar Ditt lof? Skapare! blicka ej

Från den nattliga polen
Milda stjernor till jorden ned?
Ack! din gifvande hand sådde, o Fader! kring 
Vårens skiftande fält glödande rosor och

Nardusångande liljor,
Krönte hösten med drufvors guld.
Västans smekande vind, sommarns balsamiska 
Anda, himmelens ljus, foglarnes samljud och

Källans tonande vågor,
Allt förkunnar hur god Du är.
Aldrig glömma Du kan, Herre! Din skapelse. 
Ej att sucka och dö födde Du människan.

Nej i sällare verldar
Blomstrar kronan for Dygdens hopp.
Mig i ungdomens brand lockade njutningens 
Rosenkransade bål, lockade äran, i

Magiskt bländande skimmer.
Ja, men Himlen för mig beslöt.
Pris Dess vilja dock ske! Vägen till stjärnorna 
Genom mörker och qual mig han beteknade,

Genom striderna vägen
Till den eviga fridens hem.

*

Vällustens förakt.

Canzone.

O Yngling! rys att smaka 
De blomsterkrönta skålar, 
Som Lustans Fé med listig hand dig räcker. 
Begäret håll tillbaka! 
Den purpursaft, där prålar, 
Förnuftets stråle i ditt hjärta släcker. 
Snart ryslig natt betäcker 
Den häpna Andens öga: 
Till afgrundsbrädden drifven, 
Du klagar, öfvergifven, 
Och tordönsstämmor svara från det höga. 
O, darra! evigt dödde 
Den gudaeld, som än i stoftet glödde.

Må andra lifvets fröjder 
I skummande pokalen 
Med ifver söka, - i Ditt Tempel, Fröja. 
På bergens fria höjder, 
I stilla blomsterdalen 
Åt Alltets skönhet vill jag mig förnöja, 
Se Dagens Brud sig höja, 
Med gullröd prakt, ur vågen, 
Se gyllne skyar simma 
Kring azurns fällt och glimma 
I skiftad glans den rika himlabågen, 
Vill höra lärkan quittra 
Af fröjd - och källan slå sin dofva zittra.

Då Nattens Måne thronar 
I bleka stjernehåren 
Och Karlavagnen rullar, tyst, kring Norden, 
Då näktergalen tonar 
De eviga begären, 
Som aldrig, aldrig, fyllnad nå på Jorden, 
En ängel dessa orden 
Då hviskar i mitt öra: 
"Håll obesmittad Bruden! 
"I hvita andeskruden 
"Hon snart skall möte med sin brudgum göra, 
"Och, lyft från Jordens dalar, 
"sitt intåg hålla i hans blåa salar.

O, fjärran öfver gruset 
Den helga staden prålar - 
Han ler i hoppet, lik en dag, som randas - 
Där öfvervanskligt ljuset 
Från Pärltak återstrålar 
Och himmelsk vårluft öfver nejden andas, 
Där gullpalatsen blandas 
Med skumma cederparker, 
Där änglaharpor klinga, 
Och silfverklockor ringa 
Till bords med Jovas fromma patriarker, 
Och lifsens strömmar flyta 
Och ambravindar krusa deras yta.

Här evigt den sig gläder 
Som ej på Jorden trälar, 
I svarta brott ej fläckar sina händer. 
I ljusa högtidskläder, 
De trognas syskonsjälar 
Gå, hand i hand, på Evighetens stränder. 
O! dit i glädjens länder, 
Min ande ock skall ila, 
I lifvets bad forskönas, 
Med himlarosor krönas 
Och säll i Edens cederskuggor hvila. 
Han under pröfningsåren 
Ju följde oskuld och Natur i spåren.

*

Christi Födelsenatt.

Andelig Romans.

Till jorden sjönk den lugna aftonstunden, 
Huldt glänste stjärnans blick, 
Och klara Månan öfver cederlunden 
I stilla fägring gick.

I fikonlöfven ej en vindfläkt susar 
Och molnfri himlen ler. 
Ej vädrets anda vattnets spegel krusar, 
Som himlen återter.

Af kjusning skogens näktergalar tiga 
Och allt är ljuflig fred. 
Ur molnen vallmokrönta drömmar stiga, 
I stadens hyddor ned.

Men, ner i dalen tvänne Herdar dröja 
I vakor vid sin hjord. 
Ej flöjtens quitter de till täflan höja, 
De tala ej ett ord.

En silfverklarhet, renare än Solen, 
Då hastigt kring dem ler, 
Och öfverströmmar stjärnbeströdda polen, 
Och Månen syns ej mer.

En himmelsk ungdom öfver Jorden sväfvar 
I morgonrodnans skrud. 
Så deras sång i stilla luften bäfvar, 
Vid gälla harpors ljud.

Pris vare Jova! Ur sin höga boning 
Af oförvanskligt ljus, 
Hans öga blickat räddande försoning 
Till Jordens låga grus.

Den helga timman slog i himlens salar 
Och fyldt är Jordens hopp, 
Och öfver hennes nattbetäckta dalar 
Går nådens vårsol opp.

Ty Gudasonen, mänskan att besälla 
Sig mänskan iklädt har. 
I natt en jungfru, ren som ljusets källa, 
Åt Jorden honom bar.

Hans segerfot skall ormens hufvud krossa, 
Han syndens tryckta slaf 
Med segerarmar skall ur bojan lossa 
Och bryta dödens glaf.

Till himlen evigt bönens rökverk stige 
Från jordens låga strand! 
Och brödrakärlek folken sammanvige 
I sämjans rosenband!

Till Bethlehem I, Herdar, mågen ila, 
Att se, i lindans skrud, 
På låga strån, i modersfamnen hvila 
Er Frälsare och Gud.

Så himlaskaran sina chörer höjde 
Och, blixtrande, forsvann. 
Å nyo Månen öfver skogen dröjde 
Och gyllne stjärnan brann.

Och herdeparet öfver blomsterängen 
Till låga skjulet drog, 
Där världsförsonarn, på den gröna sängen, 
Vid Modrens hjärta log.

De falla ned. Kring Gudasonen brinner 
Högtidligt bönens gärd, 
Och tårens pärla vid dess fötter rinner 
Mot Ofirs sjufallt värd.

*

Sjuklingens Aftonpsalm.

Den långa dagen nått sin ända, 
Ur hafvet Månan, gullröd, går, 
Azurens milda bloss sig tända 
Och frid i jordens hyddor rår. 
Allt sig förvandlar - blott min smärta 
Ej skiften underkastad är. 
Allt njuter hvilan - blott mitt hjärta 
Af himlen fåfängt den begär.

Nu fläktar vinden svettens droppar 
Af skördarn bort, i lindens hägn, 
Nu lifvas rosens brända knoppar 
I daggens tysta silfverrägn. 
Den svett, ifrån min panna rinner, 
Ej någon afton torkar af, 
Och ingen droppe till mig hinner 
Ur Alltets stora glädjehav.

Från plogen nu man dragarn spänner, 
På nytt, vid aftonklockans ljud, 
Sig trälen fri och lycklig känner, - 
Han flyr till sömnens milde Gud, 
Och glömmer alla olycksöden, 
I ljufva drömmars blomsterland, 
Då, himmel, himmel! endast döden 
Kan lossa mina träldomsband.

Ack! sömnens vallmo skall ej kransa 
Den bädd, där plågans törne gror, 
Och kring hvars kuddar spöken dansa, 
Vid Månans sken och ufvars chor 
Om dvalan fängslar mina sinnen, 
Mig fasan dock ej öfverger: 
Blek, iskall, svept i hvita linnen, 
Jag mig i kistan hvila ser

Dock tröst en himmelsk Quinna skänker, 
Som lugn vid jämrens läger står 
Mot korset hon sitt hufvud sänker 
Och stjärnor brinna kring dess hår 
Hon lyfter stum den ljusa handen 
Och ögat, dränkt i änglagråt, 
Ur natten mot de blåa landen, 
Dit hopp och kärlek följas åt.

Hur nattens stjärnor herrligt pråla 
På azurhvalfvets dunkla grund! 
Så äfven jag en dag skall stråla 
I änglars skimrande förbund, 
När uppenbar i molnens zoner, 
Messias, vid basuners skri, 
Har störtat ondskans gamla throner 
Och ändat Dödens tyranni.

Då skola grafvens skumma häkten 
Med rysligt dunder öppna sig, 
Och alla tider, alla slägten 
Församlas, Domare! kring Dig. 
Som eterblossen fordom quällde 
Ur Kaos' mörker, Herre! - så, 
Befriade från dödens välde, 
Ur natten helgonen nu gå.

Likt morgonsolen denne brinner 
I ljusets nya himlakropp 
Mild som en stjärna, denne rinner 
Ur grafvens tysta dimmor opp. 
Och Månans klarhet denne sprider, 
När, en balsamisk sommarquäll, 
Hon fram på molnfri himmel skrider 
Och silfrar vatten, dal och fjäll.

Mig äfven skall en glans beskruda, 
Som morgonrodnans ljuf och klar, 
Och gyllne vingar silfverljuda 
Där genom rymderna jag far. 
Jag vandra skall i blomsterängar, 
Vid lifvets böljande kristall, 
Och harpan, från dess etersträngar, 
Med segertoner brusa skall.

*

Längtan efter det Himmelska.

När Månans fortrollande öga 
Nedstirrar på tigande kojor, 
När stjärnor bekransa det höga, 
Och stillhet kring jordkretsen rår; 
Då svingar den smäktande Anden, 
Ur qualet af sinliga bojor, 
Sig upp till de himmelska landen, 
Och kjusningens fullhet där når.

På gyllne, balsamiska vingar 
Än hänryckt kring etern han dansar, 
I himmelska parker än klingar 
På harpan sitt jublande mod. 
Af himmelska rosor han binder 
Sig alldrig förvissnande kransar, 
Och speglar förklarade kinder 
I lifvets krystalliska flod.

Hur saligt den frälsade andas, 
Där, högt öfver Solar och stjärnor, 
Hans stämma med Änglarnes blandas, 
Som festligt kring thronerna stå. 
Ej bägar-omblixtrade borden, 
Ej löjet af blomstrande Tärnor, 
Ej glimmande kronor till Jorden 
Att vända hans blick mer förmå.

Med helgonens hvitklädda skara 
Hvad sällhet däruppe att vandra! 
Där breder ej lasten sin snara, 
Där smilar ej lustans försåt. 
Förtroliga andar där sluta 
I glänsande armar hvarandra: 
De tindrande ögon där gjuta 
Blott glädjens och andaktens gråt.

Försvinnen, I töckniga stränder! 
Ett quidande dårhus är verlden. 
Jag längtar till sällare länder, 
Till helgonens saliga chor. 
O, rycktes jag fjärran ur gruset, 
Från villorna, ondskan och flärden, 
Dit opp, där i etern och ljuset 
Den himmelska Kärleken bor!

*

Till Äran.

Gudinna, som thronar, i bländande glans, 
På bergens åldriga topp, 
Och vinkar, med glimmande skärnors krans, 
Den unga Täflaren opp!

Dig, Ära! mitt hjärta sitt offer bär, 
Vid harpans väldiga röst. 
Hur brann Din låga ej, ren och skär, 
I gossens eldiga bröst!

När ensliga Månen till Jorden gjöt 
Ur vintermolnen sin blick, 
På knarrande snöfällt i skogarnes sköt, 
Om Dig, han, drömmande gick.

Och svajande fanor i drömmen såg 
Och mäktiga härars gång. 
Såg blodet hvälfva sin frusande våg 
Vid styckens döfvande sång.

Hell honom, Gudinna! som Du förtror 
Din kärleks eteriska fröjd! 
Så fri och lycklig ej örnen bor 
I fästets lysande höjd.

Må veklingen rusas af Tärnans blick, 
Af drufvans skummande must, 
Den girige ligge i drakeskick 
Och skåde på guldet sin lust!

Hvad utan stolthet och fräjdadt namn 
Är människolifvet väl? 
En ros, som forblomstrar i öknens famn, 
Ditt lif, du suckande träl!

Snart bleknar ungdomens mörka hår 
Och skönhetens purpurkind, 
Snart Lyckans Eden forhärjadt står 
Af Ödets tyranniska vind.

Men evig är Äran. Ej dyster höst 
Förtär dess blomstrande glans, 
Ej bytes dess lockande silfverröst, 
Ej vissnar dess glimmande krans.

Ej jag, Gudinna! skall, jublande, nå 
Din stjärn-omglimmade höjd, 
Ej jag skall segrande digna uppå 
Ditt läger, rusig af fröjd.

Snart ser man ej längre mitt forna rum 
I lifvets grönskande dal, 
Snart dväljes min skugga, blek och stum, 
I dödens nattliga sal.

Och ingen harpa, i vintrens quäll, 
Mitt lof för ringarne slår, 
Och ingen Flicka till Skaldens häll 
Med offerblommorna går. 

*

Högtidssång.

Ej klinga längre i min hand 
Må sorgediktens veka luta! 
Ej mer vid aftonstjernans brand 
Mitt hjerta veka suckar gjuta! 
Hvem skulle, Svea! vid ditt väl 
Ej egna plågor rättvist glömma? 
Ej Hjeltens skål med hänryckt själ 
Ur blixtrande pokalen tömma?

Må kjust af Svenska ärans glans 
Hvart bröst for helig glädje bäfva 
Och Thules mör i festlig dans 
Med pärlbekrönta lockar sväfva! 
Af rätter svigte alla bord, 
Med ljumma vågor bålen svalle 
Och slott och hydda i vår Nord 
Af jubelrop och harpor skalle!

Hvem tolkar värdigt Ditt beröm 
Du Frälsare, som kom från randen 
Af Seinens tornbekrönta ström 
Och trofast räckte Svea handen? 
I jordens sensta tidehvarf 
Förnyad stråla skall Din ära, 
Och gråhårsmän till heligt arf 
Carl Johans dyrkan barnen lära.

Mot Eiderns vågor Hämnarn gick 
Från Leipzigs blodfördränkta slätter 
Och hotet af hans ljungeldsblick 
Förskräckte Cimbriens skygga ätter. 
Han går sin trygga segerban - 
Försvunne äro deras leder. 
Så störtar öknens karavan 
För Samums heta ilar neder.

Ånyo Svenska dundren gå, 
Ånyo ryta Manhems lurar, 
Och häpne Jutlands skaror stå 
Och plötsligt falla deras murar. 
Carl Johan med gigantiskt hot 
Besegrar dvärgars ställda hinder 
Och Dana störtar till hans fot 
Med rifna hår och bleka kinder.

Där Oden rest en evig thron 
Vid Lögarns friska silfverbölja, 
Ren Svensk och Norrman, en Nation, 
Med rökelser hvarannan följa. 
Så länge dagar täljde bli 
Och Nordens stjerna polen kröner 
Skall Thules halfö, lugn och fri, 
Omarma ärorika söner.

*

Carl Johan.

Han föll, som af blixten forkrossad, 
Den hotande Resen - och Jorden, 
Ur bojornas smälek forlossad 
Välsignar Heroërnas dygd. 
Oliven Europa bekransar, 
Och Kungarne, trötte af morden, 
Aflägga sin blodade pansar 
Och samlas i festsalens skygd.

Hvem röjer mitt öga bland dessa 
Odödliga? - mångfaldig lager 
Beskuggar hans lockiga hjessa 
Och blickarne stråla hans själ. 
I striden, som ljungelden gruflig, 
Hans anblick med fasa betager - 
I friden som maysolen ljuflig, 
Han sprider förkjusning och väl.

"Carl Johan sig Halfguden kallar. 
Den starke! - vidt famnar hans Snille, 
Omätligt som verldshafvet svallar, 
Omarmadt af stjernornas pol." 
Så ropa myriader i tjällen, 
I Konungars lysande gille 
Från dundrande Kalpe till fjällen 
Bestrimmad af midnattens Sol.

Till järnets och frihetens länder 
Kom åter, o Hjelte! - Än röka 
Kring fjäll-landet tvedräktens bränder 
Och Nore ej offrar med oss. 
Än Skandiens trofasta ätter 
Med längtande blickar dig söka 
Som Seglarn i stormiga nätter 
Den vakande nordstjernans bloss.

Kom åter - Din kosa bevinga! - 
Kom, jula i eviga fester 
Med Svea, som, trygg af din klinga, 
Med stolthet Dig kallar för sin. 
Kom åter - som Åskguden slungar 
Sin blixt ifrån Öster till Vester, 
Som Örnen ur skyarne ljungar, - 
Kom, Segrare! skada och vinn!

Som lärkor mot vårsolen trängta, 
Som efter sin maka den unga, 
Den ensliga Bruden - så trängta 
Ock Skandiens barn efter Dig. 
Din åsyn allena hugsvalar 
De sörjande. - Dig vi besjunga 
I fridens hesperiska dalar, 
Dig följa vi kjuste i krig.

*

Triumf, o Svea, sjung! 
Omarmar ej Din Kung 
Sin dyre Son? 
Du sjelf din Frälsare? 
Må högtidseldar le, 
Kanoner fröjden te 
Med festligt dån!

O Segerhjelte! hell, 
På tallbekrönta fjäll, 
I bergig Nord! 
Din arm i helga krig 
Gigantiskt lyfte sig 
Och tacksamt ärar 
Dig En frälsad Jord.

O hell, från Seinens strand, 
Till Odens helga land 
De frias tjäll! 
I krigisk segerprakt 
Går Sveas kämpamakt 
Kring fanorna i vakt 
Kring charen, - hell!

I ärorika tåg 
De öfver Elbens våg 
Med hämnarn gått. 
Den stolta Rhein också 
De skådat, klar och blå, 
Kring drufvokullar gå, 
Kring marmorslott.

Till Nordisk bardalek 
De trängta nu - för vek 
Är Söderns strid. 
Förrn Thule lugnad är, 
O järnbeklädda här! 
Ej hvilan Du begär, 
Ej sömnens frid.

Än modren sakna skall 
Sin älskling, - viggars fall 
Han trotsar, blind - 
Och ingen mirt än får 
Bekransa flickans hår, 
Än rinna skall dess tår 
På månblek kind.

O Hjelte! för oss an! 
Den väg Ditt snille fann 
Till segern bär. 
Hur skönt att fjällens snö 
Med blodets rosor strö! 
Att i din åsyn dö 
Vår himmel är.

*

Öfver slaget vid Waterloo

Upp, Hjeltar! den heliga kampen att strida, 
Att döpa den syndiga jorden i blod! * 
I bojor Lutetia åter må quida 
Och grumla med gråt sin kristallblanka flod. 
Vittorias hjelte till segern Er kallar. 
En hämnande Gud, 
Han glimmar i slagtningens hotande skrud. 
Se, blodfanan svallar! 
Hör, dödens basun med forskräckande ljud 
Kring rymderna skallar!

Och mordängeln sväfvar från himmelen neder 
Med glödande kinder och sväfvande hår. 
Kring Galliens slätter sig dödstystnad breder 
Och blek som en vålnad Förtryckaren står. 
I spetsen for Brittiska kämparnes leder, 
Med flammande svärdet, se härjaren går 
Och ljungar och slår.

Fåfängt mot Wellington åskorna ryta. 
Mäktigt i stormen skallar hans röst 
Och slaktningens vågor mot Hjeltens bröst 
Som hafvets mot hällen sig dånande bryta. 
Europa, o Hjelte! sitt offer Dig bringar 
Albion nämner med stolthet ditt namn 
Och Sonen af Fingal i skyarnes famn 
Ättlingens ära på eldsharpan klingar.

Snart åskorna tiga, 
Gulltiden kröner jordens hopp 
Och rökelser stiga 
Tacksamt mot Gudarnes boning opp. 
Gyllene skördar vaggas af vinden, 
Hjordarne leka i ostörd fred, 
Och Oskulden sväfvar från himmelen ned, 
Med liljor i håret och rosor på kinden.


*

Vårsång.

På gyllene skyar å nyo Du kommer, o Vår! 
Förbi äro molnen, förbi äro stormarnes dagar. 
Se skördarne knoppas, se fruktträdet blommande står 
Och turturn så ömt i de susande lundarne klagar.

Med kärlek på Jorden, från himlarnes eviga höjd, 
Guds Dotter, den strålande Solen, nu fäster sitt öga. 
I brudliga smycken Naturen sig kläder med fröjd 
Och möter den kraft, som beströmmar dess sköt från det höga.

Nu lofsjunger skogen, nu ängarne blomstra och le, 
Små Änglar i dälderna leka med fläktande vingar, 
Ljuft lindarne susa och blommorna vällukter ge 
Och frälsade Andarnes chorsång ur böljorna klingar.

Att kärlekens under, o Människa! fröjda din syn, 
Med vördnad af dig den grönskande marken beträdes! 
De himmelska flyttat till jordrunden neder ur skyn. 
Jehova är sjelf i sitt heliga Tempel tillstädes.

I Templet, Profeter! med ångande rökelser gån 
För honom, som är, som har varit, som evigt skall blifva, 
Och följde af tusende röster Er gullharpa slån 
Att genljud däraf de odödliga fjällarne gifva!

*

Verldsförakt.

Helga, o Mänska! till Gudomens altar ditt hjerta, 
Sök i den eviga himlen din krona, din skatt. 
Trolös är jorden - dess välluster bytas i smärta, 
Sommarn i vinter, det strålande ljuset i natt.

Tror du med lekarne, blomstrande hälsan och friden 
Evigt få jula i lyckans förtrollade borg? 
Bäfva! - snart för mot de skälfvande portarne Tiden 
Härar af svarta bekymmer, af plågor och sorg.

Festliga harpor ej längre i salarne skalla, 
Nöjena stiga ur dansen med fladdrande hår. 
Brännande tårar i tömda pokalerna falla, 
Plågornas vålnad bland tynande lamporna står.

Väggarne remna och Månen med vemodigt öga 
In genom springorna tittar från midnattens sky. 
Byggnaden svigtar på grunden och plötsligt de höga 
Marmorkolonnerna falla med brakande gny.

Säg mig den jordiska sällhet, som icke är vorden 
Skördad, o Bröder! af tidens förödande hand. 
Rök äro nöjena - hell den, som redan på jorden 
Äger i himlen sin boning, sitt fädernesland.

Sväfvar hans bräckliga julle på skyhöga vågor 
Blundar hans öga i ljufliga drömmar ändå, 
Trygg vid hyänernas tjut och vid thordönets lågor 
Färdas han öknar - Serafer vid sidan ju gå.

Icke han bäfvar, fast slukade mörker opp Solen, 
Urgamla bergen förgingos i rytande haf, 
Stjernornas härar, som brinnande skurar från polen 
Regnade neder, och verlden forsjönk i sin graf.

Eviga hyddor, i trygghet for askor och ilar, 
Pilgrimmen uppta - därinne vid gullharpors röst 
Abraham spisar med Änglar, och Lärjungen hvilar 
Guldlockig hjessa vid Jesu förtroliga bröst. 

*

Till dygden.

O höga, änglarena Dygd! 
En gång likväl i saligt skygd 
Af Edens palmer skall jag finna 
Dig, mitt begär, min själs Gudinna.

Jag sett Din bild. En gång Dig sjelf 
Vid lifvets spegelklara elf 
Min blick skall hälsa, ljuft betagen, 
I skenet af den nya dagen.

Då skall en herrlig jubelsång, 
Ej fjättrad mer af smärtans tvång, 
Från mina rosenläppar ljuda 
Och festligt hyllningen dig bjuda.

Som Månans ljuft Ditt anlet är. 
Auroras purpurskrud Dig klär. 
Kring kinden evigt blommar våren 
Och stjernor kransa ambrahåren.

Med namnlös kärlek skådar Gud 
På Dig, o alla själars Brud! 
Hans sferer sjunga till din ära, 
Och helgonen Dig offer bära.

Serafen stum af kjusning står 
När öfver himlarne Du går. 
Keruber sig till jorden böja 
Vid fläkten af din ambraslöja.

Tills känslan i de högas bröst 
Försmälter i melodisk röst 
Och löser deras silfvertunga - 
Då börja tusen harpor sjunga.

Då flamma rökverk till Dig opp 
Då sväfvar rena Jungfrurs tropp 
I liljedrägt och månskenskransar 
Omkring Din thron i offerdansar.

Men vi, som bo i Jordens grus, 
Vi smäkta, qualde till ditt ljus, 
Vi skåda med formörkadt öga 
Upp till ditt stjernpalats, Du höga!

Se, tänkarn vakar, kysk och mild, 
Från hvarje jordisk glädje skild, 
Vid lampans tysta midnattsläger - 
Martyren trotsar död och plågor.

Föraktad, misskänd och förglömd, 
I låga dalens skuggor gömd, 
Går denne mödans teg att skära 
Och skyr att lastens purpur bära.

Hvad lifvar dessas eldbegär? 
Ej kronor dem belöna här. 
Till Dig, o strålande Gudinna! 
De ädles bröst af kärlek brinna.

En gång Du skall dem kransen ge - 
En gång ditt helga anlete, 
Det gudaglänsande, det ljusa, 
Skall mäktigt deras hjertan kjusa.

O anderikets Drottning, hör! 
En gång, en gång mig värdig gör 
Att på Odödlighetens stränder 
Ta segerns palm af dina händer.

*

Naturens son.

Lycksalig den, i samma tjäll, 
Där han på vaggans läger hvilat, 
Får dväljas i sin lefnadsquäll, 
Förnöjd med timmarne, som ilat! 
Den guldbegäret aldrig lagt 
I qualet af en neslig boja 
Och ärans glans och lyckans prakt 
Ej bortryckt ur hans låga koja!

Hans hjerta känner ingen harm, 
Ej brottsligt på Försynen klagar, 
Där vid Naturens modersbarm 
Han jollrar bort sin ungdoms dagar. 
Som Man han barnets oskuld har, 
Och, ljus och glädtig, ungdomsvåren 
I Gubbens hjerta än är quar 
När vintren silfverfärjar håren.

Med fjäriln, yrande och täck, 
Med näktergalarne i parken, 
Med rosorna på törnets häck 
Och silfverliljorna på marken 
Han skämtar glad, och inget gift 
Den blomsterkrönta bägarn gömmer, 
Som, ledd af hjertats fina drift, 
Han ur Naturens händer tömmer.

Hans Eden ej förloradt är. 
Vid bäckars sorl och fåglars quäden 
I himmelsk oskuld går han där, 
Beskuggad af de gröna träden. 
Han ej af kunskapsträdet än 
Med djerfva händer frukten brutit 
Och ur sin åsyn Skaparen 
Det fromma barnet ej förskjutit.

Vid stjernors ljus, vid dagens lopp 
Med Gud hans själ förtroligt talar 
På trädbeväxta klippors topp, 
I sommarns tysta blomsterdalar, 
Och änglar vid hans sida gå 
På berg, i skogar och kring slätter, 
Och änglar kring hans läger stå 
På vakt i stjernbesådda nätter.

När krigarn trotsar åskors hot 
Och blodig öfver likfält ilar, 
Han sträckt vid ekens spridda rot 
På blommor trygg och sorgfri hvilar. 
När sent i höstens mörka quäll 
Mot storm och vågor seglarn strider, 
Han drömmer makligt i sitt tjäll 
Vid skenet som hans lampa sprider.

Så glad förbidar han den stund 
Då dödens klockor honom kalla 
Till Andars heliga förbund 
Och kroppens nötta bojor falla. 
Hur lycklig ur sin hamn af larf 
Forskönad sväfvar han ur gruset 
Till salighetens rika arf, 
Till det ovanskeliga ljuset.

*

Afton psalm.

Sin skugga natten målar, 
Af gyllne stjernor prålar 
Det mörkblå fästets grund. 
Ur jorden dimman stiger, 
I helig stillhet tiger 
Det vida fält, den skumma lund.

Naturen är så rolig - 
Hur stilla, hur förtrolig 
Hon ler, i skymning klädd! 
En kammar lik, hvarinne 
Den tunga dagens minne 
Vi slumra bort på hvilans bädd.

Se, Månen vänligt myser! 
Till hälften blott han lyser 
Och är dock rund och skön. 
Ack1 i vår blindhet fräcka, 
Vi mången sanning gäcka 
För det han undflyr ögats rön.

Vi stolta barn af gruset 
Från helgelsen och ljuset 
I öknar fjerran gå. 
Vi mycket veta vilja 
Och oss från målet skilja 
Ju mer vi tänke målet nå.

O Herre! mot det höga 
Oss vända lät vår öga 
Med tillförsigt och ro! 
På jorden re'n beskär oss 
En strimma ljus, och lär oss 
att älska, hoppas och att tro.

*

Trosbekännelse.

Jag tror på ett Förnuft, som vidt kring Alltet tänker, 
Mer långt än luften når, än ljusets stråle blänker, 
En Gud, som varit har, som är och blifva skall, 
I trotts af världars dom och solsystemers fall. 
Det bloss oss dagen ger, de stjärnor Natten kröna 
Som gnistor utgå från hans ljus, 
Och allt det ädla, allt det sköna 
Af honom är en skänk åt Jordens låga grus.

Jag på en Kärlek tror, som från Olympens throner 
I tidens gryning steg till jordens mulna zoner, 
Från verldens början re'n till offer utsedd var 
Och mänskan till sin Brud för sekler kårat har. 
Af Isis ömsom född och Venus och Maria 
Hans gudom sväfvar kring oss än. 
Från dödens våld han vill oss fria 
Och till vårt fosterland mildt föra oss igen.

Jag tror en bildningsdrift som herrskar i Naturen 
Kring jorden blommor sår och stjernor kring Azuren, 
På själarne dock mäst sin allmakt plär bete 
Och viger mänskans bröst till himlens altare. 
Han tröstar och hugsvalar Bruden, 
Han jordens rop till himlen för. 
Ve den, som fräckt bespottar Guden, 
Som blundar för hans glans och ej hans stämma hör.

Jag tror att ingen död min varelse kan ända, 
Att detta hjertas lif skall evigt återvända, 
O Kärlek, vid din röst, din milda andedrägt, 
Som blomstren höja sig för vårens ljumma fläkt. 
Jag på en samling tror af ljusets sälla Andar, 
Jag tror att segrande en dag 
Min Ande sig försonad blandar 
Vid Skaparns helga thron i deras brödralag.

*

Natt-tankar.

När skuggor jorden hölja, 
När dagens buller dör, 
Och blott af flodens bölja 
Ett dunkelt brus jag hör, 
Från bädden jag mig höjer 
Och Zions harpa tar. 
Ditt lof min själ fornöjer, 
O Skapare och Far!

Och Stjärnorna, som tindra 
I himlens blåa hus, 
Och vågorna, som glindra 
I Månans helga ljus, 
Och asparne, som bäfva 
Med sakta suckars ljud, 
Och skuggorna, som sväfva - 
Allt prisar Dig, o Gud!

Och paradisiskt stänker 
En glädjedagg min hy. 
I själen Ro sig sänker 
Och sorg och smärtor fly. 
Likt regnbegjutna stänglar 
Mitt hjerta lyfter sig 
Och alla mörkrets Änglar 
Förmå ej mer mot mig.

*

Den sälle, i hvars kyska bröst

Den sälle, i hvars kyska bröst 
Vestalisk ljusets kärlek brinner, 
Som i det eviga sin tröst 
Vid lifvets alla smärtor finner, 
Ej verlden honom racka kan, 
Han ler åt dödarne och qualen. 
I lejonkulor gästar han 
Och tömmer oskadd giftpokalen.

Nyss då vid foten af ett berg, 
Som hjessan, krönt af furor, gömde 
I himlahvalfvets blåa färg, 
Om Gud och helgonen jag drömde, 
Bröt rasslande ur dunkla snår 
En huggorm fram. Af gift han svällde 
Mer rysligt ej det monster var, 
Som Delierns gyllne båga fällde.

I tusen ringlar böljande 
Hans långa kropp på Jordens yta: 
Omkring de öppna käftarne 
Sågs gröna etterskummet flyta. 
Re'n öfver mig hans gadd var sträckt. 
Men Änglar Dygdens fjät bevaka. 
Af ett osynligt svärd förskräckt 
Han vände darrande tillbaka.

Om Libyens Solar bränna mig, 
Om Polens isberg jag beträder, 
Tungt flämtande på öknens stig, 
Kring hafven vräkt af bistra väder, 
Skall glansen dock af dina Bud, 
O Fader! i min natt mig trösta 
Och hjertats luta, stämd af Gud 
All verldens missljud öfverrösta. 

*

Till förruttnelsen

Förruttnelse, hasta, o älskade brud, 
att bädda vårt ensliga läger! 
Förskjuten av världen, förskjuten av Gud, 
blott dig till förhoppning jag äger. 
Fort, smycka vår kammar -- på svartklädda båren 
den suckande älskarn din boning skall nå. 
Fort, tillred vår brudsäng -- med nejlikor våren 
skall henne beså.

Slut ömt i ditt sköte min smäktande kropp, 
förkväv i ditt famntag min smärta! 
I maskar lös tanken och känslorna opp, 
i aska mitt brinnande hjärta. 
Rik är du, o flicka! -- i hemgift du giver 
den stora, den grönskande jorden åt mig. 
Jag plågas häruppe, men lycklig jag bliver 
 därnere hos dig.

Till vällustens ljuva, förtrollande kvalm 
oss svartklädda brudsvenner följa. 
Vår bröllopssång ringes av klockornas malm, 
och gröna gardiner oss dölja. 
När stormarna ute på världshavet råda, 
när fasor den blodade jorden bebo, 
när fejderna rasa, vi slumra dock båda 
i gyllene ro. 

*

Tro på en fader över molnen där, 
min barndomstro, min smärtas forna tröst! 
Sjunk än en gång ur ljusets sälla sfär 
balsamisk ned i natten av mitt bröst!

O ljuva tid, då varje stjärnans blick 
en hälsning var från helgonen och Gud, 
då Edens flod i vårens dalar gick 
och västanvädret kom, ett fridens bud!

Guds kärlek då ur solens öga såg 
ned över jorden, lågande och varm: 
i midnattsmolnet, där det silvrat låg, 
Guds moder skred med barnet vid sin barm.

Uppståndelsens kerub med rosenhand 
då nattens förlåt bort från världen drog, 
och slocknande i aftonsolens brand 
försonarns dödsblick över fälten log.

Mörk skogen stod, en götisk kyrka lik; 
likt orgeltoner där, från granars valv, 
hemskt brusa hördes stormarnes musik, 
och gossens bröst av helig andakt skalv.

Men stormen röt, men dagens gyllne drott 
i molnen sjönk, och blixtens flamma brann: 
vilt hämnden ljungade mot jordens brott; 
blott dygdens tjäll hans vigge icke hann.

O ljuva tid, av brister och besvär 
ej dunklad än! O paradisets vår! 
Du har försvunnit, och förbannad är 
den jord, där nu jag släpar mina spår.

Mot himlen fåfängt lyfter jag min syn: 
en livlös öken är det höga blå, 
och, känslolösa, stjärnorna i skyn 
mitt långa kval, min trånad ej förstå. 

*

Skaparen ensam satt i den gränslöst famnande rymden, 
tänkte sin egen bild, tänkte sig mystiskt en brud. 
Genast hon framstod, härlig och skön, lik den gyllene dagen: 
blånande eter och ljus voro den slöja hon bar. 
Stjärnor sig virade festligt till krans om dess strålande huvud, 
solens omätliga ros krönte dess heliga barm, 
och i dess glänsande hand log månens skimrande lilja: 
sådan för skaparn hon stod, sjönk i hans lågande famn. 
Straxt på den eviges vink framblixtrade härar av andar: 
andar med känsla och liv, andar med tanke och röst. 
"Sjungen", - så ropade Gud - "upp, sjungen vår eviga brudfest! 
Aldrig den ändas, hur vitt tiderna rulla sin våg."

Himmelens dotter och moder och brud! I eoners eoner 
skallar din bröllopssång, ljuder dig sfärernas dån. 

*

Icke av tid och rum de levande andarne fängslas; 
lyda blott kärlekens lag. - Drömmen mig detta har lärt. 
Ty då vid månens sken i den tysta förlamande dvalans 
armar min trttade kropp sjunkit, och Fantasos barn, 
dunkelbevingade gossar, i dans omflögo mitt läger, 
själen, bevingad och fri, mäktigt ur fängelset bröt, 
bredde sig älskande ut, så vitt som ekvator och poler 
i sin mystiska krets famna den andlösa rymd; 
mängde sig djärvt i änglarnas chor och med lekande händer 
kärlekens rosenband mellan eonerna knöt. - 
Adam med Eva firade då i skuggan av Edens 
palmer sin brudnatt än; Psyche, ur bojorna löst, 
sökte och fann sitt hjärtats idol, den himmelska Amor, 
och försoningens stund slog i de evigas sal. 
Åter jag var i min älskade däld, min älskade hydda, 
och i ett glättigt Nu byttes mitt heliga Förr. 
Likt fullmånens, min bild från källans spegel tillbaka 
då i sin urglans log, stilla och broderligt huld, 
medan kring lockarnas fladrande guld den himmelska fridens 
genier, ljusets släkt, bundo av liljor en krans. 
Stjärnan som länge av moln var betäckt framtindrade åter. 
Smyckad av rosor och myrt under syrenernas valv 
glänste mitt jordlivs drömda objekt, den älskade tärnan; 
ömt hon mig räckte sin hand, prydd av förlovningens ring. 
Öppen var templets port. Altaret av blommor bekransat. 
Klädde till kärlekens fest, änglar i mänskogestalt 
stodo omkring oss, en väntande här. Ren klockorna sjöngo 
och till den älskade så talte min bävande röst: 
"Kommen, o dyrkade vän, är den festliga stunden. O ilom 
att i den eviges hus svärja ett evigt förbund!" - 
Teg. Då öppnades skyn och en mö, vitslöjad, ur molnet 
sänktes, Amanda lik, icke Amanda likväl. 
Stjärnor beprydde dess flygande hår, dess rodnande gördel. 
Stolt serafinnan mot mig sträckte sin heliga famn. 
Och vi funnos bland mänskorna mer. Som fordom med 
kämpen 
Olger till himmelens sal, flög hon med skalden till Gud. 

*

Vän! I förödelsens stund

Vän! I förödelsens stund, när ditt inre av mörker betäckes, 
När i ett avgrundsdjup minne och aning förgå, 
Tanken famlar försagd bland skugggestalter och irrbloss, 
Hjärtat ej sucka kan, ögat ej gråta förmår; 
När från din nattomtöcknade själ eldvingarne falla, 
Och du till intet, med skräck, känner dig sjunka på nytt, 
Säg, vem räddar dig då?- Vem är den vänliga ängel, 
Som åt ditt inre ger ordning och skönhet igen, 
Bygger på nytt din störtade värld, uppreser det fallna 
Altaret, tändande där flamman med prästerlig hand? -- 
Endast det mäktiga väsen, som först ur den eviga natten 
Kysste serafen till liv, solarna väckte till dans. 
Endast det heliga Ord, som ropte åt världarna: "Bliven!" 
Och i vars levande kraft världarna röras ännu. 
Därföre gläds, o vän, och sjung i bedrövelsens mörker: 
Natten är dagens mor, Kaos är granne med Gud. 

*

Resa, Amanda, jag skall

Resa, Amanda, jag skall till aldrig skådade länder, 
dödens omätliga hem: icke du följer mig dit. 
Ej vid dess kopparport jag din hand skall trycka till avsked 
över dess mörka älv lyser ditt öga ej mig. 
O huru lätt att dö för ett hjärta, som älskar och älskas! 
Aldrig för svepning och grav bävade kärleken än. 
Dristigt han går att lösning på livets gåta begära, 
river med segrande hand svarta ridåen itu. 
Himmelska land han skådar bakom arkadiska bygder, 
sökta förgäves här, flyttas av aningen dit. 
Graven ett tempel är, när kärlekens rosor den smycka, 
andars melodiska sång fyller dess heliga kor. 
Sörjande genier luta sig ned över gravmonumentet, 
helgon, med böjda knän, bedja för själarnas ro; 
tills i bländande glans den stora, den eviga dagen 
strålar i gravarnas natt neder och änglarnas röst 
väcker de sovande par, ljuvtklingande: 
Vaknen, I vänner! 
Vaknen, I älskade två! Eden begynner sin maj. 
Daggiga rosor i parkerna stå; att brytas av eder 
vänta de; livsens träd blommar av njutning och hopp.

Ljuv är de älskandes dröm: jag drömmer ej längre, Amanda! 
Hoppet för evigt och tron flydde med kärleken bort. 

*

O blomsterfält! O gröna popellunder, 
Som livets späda purpurknopp förgömde! 
O silverkällor, vid vars rand jag drömde 
Elysiskt bort min barndoms snabba stunder! 
O tid av kärlek, hopp och tro och under! 
Rikt över dig sitt frukthorn glädjen tömde. - 
Att blott en dröm mig gäckade jag glömde 
Och väcktes först av ödets vreda dunder. 
Vem var gudinnan som ur nektarbrunnen 
Mig dricka gav? - av snöglans lyste skruden 
Och liljor virkade dess huvudbonad. 
Gråt, min teorb! Astréa är försvunnen, 
Ej tröstas jag förrän den kyska bruden 
Jag åter famnar, salig och försonad. 

*

En evig oro själen mystiskt plågar 
Så länge än för grusets fröjd hon brinner 
Och för Äonen, som dess jordlif spinner, 
Af suckar ammad offerelden lågar.

Men knappt hon sansas och försaka vågar 
Ett diktadt godt, hvars blänverk dock försvinner, 
Förrän hvad sannt och evigt är hon vinner, 
Hvadt hjertats dolda saknad efterfrågar.

Med Guds tillsamman flyter hennes vilja 
Och får i arf hans rikes herrligheter 
För Jordens låga rosor och metaller.

Ej Tid och Rum, ej Väldigheter skilja 
Den höga från sin lott i himlens eter 
Och aldrig gudalifvets blomma faller.

Ej något mättar själens eldbegär 
Af allt hvad Tidens grymma makter skänka. 
För hennes blickar andra kronor blänka, 
Ett annat mål bestämdt för henne är.

Hvad henne ljuft med känslor fylla plär, 
I milda glädjedrömmar henne sänka, 
Ett jordiskt sinne mäktar det ej tänka, 
Ett dödligt öga det ej skåda lär.

Ett vilddjurshem är denna värld, en öcken. 
Ur korsets skygd hon lyfter glad sin blick 
Högt öfver vintergatans ljusa töcken.

O! att hon snabba dufvovingar fick! 
Nog vet hon arken dit hon flyga ville 
Ur flodens svall, i forna syskons gille. 

*

Kvällen är kommen. 
Trött av resan 
från andarnas värld 
han flämtande sitter, 
i högblå mantel 
brämad med guld, 
på klippans topp 
och blickar tyst 
i dalarna neder.

En korg med blomster 
dem änglar brutit 
vid randen av Edens 
kryssande floder 
han leende bär 
på den svanvita armen. 
En blomma han ger 
åt alla därur, 
en skänk från den eviga, 
kärleksrika 
fadren i höjden. 
Åt betraktelsens vän 
en blyg viol; 
en skimrande lilja 
åt samvetsfriden; 
åt smärtan en vallmo, 
åt glädjen en ros. 
Mig intet du ger, 
o stjärnprydde ängel! 
Ej en livande fläkt 
åt det domnande hjärtat, 
ej en svalkande tår 
åt den brännande oron?

O, svara! Vad såg du 
däruppe hos Gud 
i den gyllene tavlan 
skrivet om mig? - 
Glimmar i livets 
bok mitt namn? 
Är det tecknat, o ängel, 
i försonarens hand? - 
Men intet du svarar. 
Evigt stumma 
äro de budskap 
som själen besöka 
i häktets natt. 
Blott ur symbolers 
dunkla spegel 
de gåtlikt predika 
den eviga viljan. 
Ty frågar jag fåfängt 
den bleka kvällen; 
där ung och glad 
med Fosfors fackla 
i guldröd hand 
bland klingande lärkor 
han leende svävar 
i den rosiga charen. 

*

Vadan denna evigt närda trånad? 
Fjärran bort mot himlarandens blånad 
sänder jag en tårfull blick och tänker: 
"O, där himlens valv sig mystiskt sänker, 
där mitt Eden blänker.

Där på bergen i Cytheres strålar 
glädjens frukt i kvällens skimmer prålar!" 
Och jag ilar, bergets topp jag hinner, 
tåren pärlande på ljungen rinner, 
öknar blott jag finner.

Varje bild varav min åtrå väckes 
är en meteor som tänds och släckes. 
Varje blomma som mig tjusning bringar 
är en fjäril som på rosenvingar 
ur min hand sig svingar.

Bäcken vandrar genom blomsterdalar. 
Ack, mitt glömda modersspråk han talar. 
Skogarne likt gröna sjöar svalla, 
träden susa, dovt min forntids alla 
vålnader mig kalla;

över jorden svävar vårens ängel, 
liljan nickar på sin höga stängel. 
Rosen kärligt ler i silvertårar. 
Dunkla minne av försvunna vårar, 
grymt min själ du sårar.

Näktergalen hörs i lövet tona. 
Edens sångare, dessa ljud jag känner. 
Grymt av forna njutningar och vänner 
saknaden mig bränner.

O, vem för mig till de bygder åter 
vilkas mistning evigt här jag gråter? 
Tecknar döden blott till frälsning banen? 
Himmel, bära inga vingar svanen 
över oceanen? 

Jesus! Jesus! suckar detta hjerta, 
Tryckt, förkrossadt, dignande af smärta, 
Tärdt af lifvets saknader och qual - 
Jesus, Jesus! svara berg och dal.

Döende i quällens Sol han skickar 
Ömhetens och tröstens hulda blickar, 
Står ånyo med förklarad kropp, 
Lefvande i morgonsolen opp.

Säj, o Verld! hvar skall jag finna HERran? 
Mig så nära är han dock så fjärran. 
Ej hans skugga blott i tidens elf, 
Honom vill jag finna, honom sjelf.

Hvart jag hastar är han mig till möte. 
Högst på berget, djupt i däldens sköte, 
Sträcker han sin kärleksrika famn, 
Hvistar, Edens fläktar likt, mitt namn.

Hviska ömt att synden är förlåten. 
Kyss från själens bleka kinder gråten 
Och Naturens stora harpa bjud 
Festligt sjunga Christus och hans Brud. 

*

Barndomsminnen, församlens ån 
vid min klagande lutas röst! 
Ack, som dagg på brända rosor 
vederkvicken I själen!

Visken sakta hur säll jag var, 
då i menlösa fröjders sköt, 
inga kval mitt hjärta fyllde, 
inga tårar mitt öga.

Sol och måne med himmelsk frid 
nederblickade då på mig. 
Och omkring mig jorden myste 
i romantisk förtrollning.

Mina bröder och systrar då, 
hårda människor, voren I, 
och i eterns blåa länder 
bodde allas vår fader.

Honom lyftes min fromma blick 
i den stjärniga nattens lugn, 
honom brann ett heligt rökverk 
i mitt skuldfria hjärta.

Fri som tanken om dagen jag 
lopp kring ångande blomsterfält, 
blev var natt av Herrans ängel 
sövd i gyllene drömmar.

Ljuvlig slummer vid källors rand 
och i feiska land en färd, 
paradisisk dygd och glädje, 
så jag tänkte mig livet.

Då mitt öga i rosens prakt 
såg den kommande flickans bild, 
hennes lena röst jag hörde 
i den viskande bäcken,

och åt mystiska framtidsdar 
sträckte glödande armar ut - 
O, vi tjusar mig ej längre 
hoppets jordiska himmel?

Ej jag visste att världen blott 
guld och purpur sin dyrkan ger, 
ej att övermodet rysligt 
trampar likar i stoftet.

Hårda öde, vi tog jag med 
ur min ljuvliga barndomsdal 
samma hjärta, samma oskuld 
i den brottsliga världen?

Kan jag hycklade offers skatt 
ge åt målet för mitt förakt? 
Kan jag väl med rökverk Hylla 
jordens låga idoler?

O, när randas den gyllne dag, 
då för sorger och mödor fri, 
jag, natur, får åter vila 
i ditt blomstrande sköte,

då i susande bokars skygd 
mig besöker en trofast vän, 
och ur evighetens drömmar 
flickans kyssar mig väcka?

Aldrig! aldrig! Kring ödets hav 
oupphörligt jag vräkas skall 
och en störtvåg jullen sänka 
snart i fradgande djupet. 

*

Skön, med lågande hy och slutna ögon, 
Slumrar herden så ljuft i Månans strålar. 
Nattens ångande vindar 
Fläkta hans lockiga hår. 
Stum, med smäktande blick och våta kinde 
Honom Delia ser från eterns höjder; 
Nu ur strålande charen 
Sväfvar hon darrande ned. 
Och af klarare ljus, vid hennes ankomst, 
Stråla dalar och berg och myrtenskogar. 
Utan förerska spannet 
Trafvar i silfrade moln. 
Herden sofver i ro: elysiskt glimma 
I hans krusiga hår Gudinnans tårar. 
På hans blomstrande läppar 
Brinner dess himmelska kyss. 
Tystna, suckande vind i trädens kronor! 
Rosenkransade Brud på saffransbädden 
Unna herden att ostörd 
Drömma sin himmelska dröm. 
När han vaknar en gång, hvad ryslig tomhet 
Skall hans lågande själ ej kring sig finna! 
Blott i drömmar Olympen 
Stiger till dödliga ned. 

*

Se fåglarnes skara! 
Till främmande land 
de suckande fara 
från Gauthiods strand. 
Med vädren de blanda 
sitt klagande ljud. 
Vart skola vi landa? 
Vart för oss ditt bud?
Så ropar den fjädrade skaran till Gud.

Vi lämne med oro 
de skandiske skär. 
Vi trivdes, vi voro 
så lycklige där. 
I blommande lindar, 
där nästet vi byggt, 
balsamiska vindar 
oss vaggade tryggt. 
Nu sträckes mot okända rymder vår flykt.

Med rosiga hatten 
på lockar av guld 
satt midsommarsnatten 
i skogen, så huld. 
Ej kunde vi somna
så dejlig hon var 
av vällust blott domna 
tills morgonen klar 
oss väckte på nytt från sin brinnande char.

Ljuvt träden då sänkte 
kring tuvor sitt valv, 
dem pärlor bestänkte, 
Nu skövlad är eken 
och rosen har flytt. 
Av vindarne leken 
i storm sig förbytt. 
Av frostblommor vita är majsfältet prytt.

Vad göra vi längre 
i Norden? - Dess pol 
blir dagligen trängre, 
mer dunkel dess sol. 
Vad båtar att kvida? 
Vi lämne en grav. 
Att fly i det vida 
Gud vingar oss gav. 
Så varen oss hälsade, brusande hav!

Så fåglarne kväda 
på skyndande färd. 
Snart mottar de späda 
en skönare värld 
där rankorna skälva 
i almarnes topp, 
där bäckarne välva 
bland myrten sitt lopp 
och lundarne klinga av njutning och hopp.

När grymt sig förbryter 
ditt jordiska väl, 
när höstvinden ryter, 
gråt icke, o själ! 
Det ler bortom haven 
mot fågeln en strand. 
På hinsidan graven 
är även ett land, 
förgyllt av den eviga morgonens brand. 

*

Se ekens strid mot stormarne på fjällen, 
hör suckarne av lundens näktergal, 
då mossan växer lugn och kall på hällen 
och musslan sover i sitt gyllne skal. 
Ju högre liv, ju större kval du röner - 
ett kors är denna värld för ljusets alla söner.

Milt ängens ros på grästapeten blänker, 
av västan kysst ur vintersömnen opp. 
Sitt fromma huvud rodnande hon sänker, 
och blygt ur tårar ler dess rädda hopp. 
O arma blomma! Om dig själv du kände, 
ej flammande din kind - en glödhet tår den brände.

Se turturduvan! Mellan skogens tallar 
i klyftans djup hon valt sitt trygga bo. 
Med rädda ljud hon på sin älskling kallar 
och vingen flaxar utan rast och ro. 
Ack, sorgsna fågel, kände du min trånad, 
en brudgums kyssar då ej svalkade din brånad.

Vart skall jag fly? Mitt fångvalv är azuren. 
Det famnar mig hur fjärran än jag går, 
och djupt i ödets koppartavlor skuren 
min dom evärdligt för mitt öga står. 
Ack, upp mot mig sig tusen vittnen häva, 
och stjärnorna mitt blod med hämndens blickar kräva.

Se, fruktansvärt på eterns valv de skimra, 
med skarpa svärd bevakande min stig, 
och dunkla stunder under molnen timra 
ett skyhögt kors i natten upp för mig. 
Vart skall jag fly? Ack, dödens kalk är bräddad, 
åt mig en iskall säng i jordens sköte bäddad.

Hör upp, o själ, att mot ditt öde strida, 
ej straffets kedjor du förgäves bär. 
Den minsta blomma skaptes för att lida 
och dödens smärta livets villkor är. 
Ett gränslöst tempel rymden är, där alla 
Guds barn som offerlamm vid tidens altar falla.

Så bäva ej vid straffets vissa möte, 
i marterskruden jublande dig kläd. 
Det korn som dött i jordens dunkla sköte 
står åter upp, en gyllne himmelssäd. 
Blott smärtans djupa hemlighet dig renar. 
Blott korset alla liv med himlarne förenar. 

*

Suckar, suckar äro elementet, 
i vars sköte Demiurgen andas. 
Se dig om! Vad gladde dina sinnen? 
Kom ditt hjärta fortare att klappa, 
och med fröjdens milda rosenskimmer? 
flyktigt stänkte dina bleka kinder? 
Säg vad var det? Blott en suck av vemod 
som ur andelivets källa fluten 
vilsefor i tidens labyrinter.
Tvenne lagar styra mänskolivet. 
Tvenne krafter välva allt, som födes 
under månens vanskeliga skiva. 
Hör, o mänska! Makten att begära 
är den första. Tvånget att försaka 
är den andra. Skilda åt i himlen, 
en och samma äro dessa lagar 
i de land där Achamot befaller, 
och som evig dubbelhet och enhet 
fram i suckarnas mystèr de träda. 
Mellan livets sorgesuck och dödens 
mänskohjärtat vacklar här på jorden, 
och vart enda andedrag förkunnar 
dess bestämmelse i sinnevärlden.

Ser du havet? Ilande det kommer, 
vill med blåa längtansfulla armar 
under fästets bröllops-facklor sluta 
till sitt bröst den liljekrönta jorden. 
Se det kommer. Hur dess hjärta svallar 
högt av längtan! Hur dess armar sträva! 
Men förgäves. Ingen önskan fylles 
under månen. Själva månens fullhet 
minutlig. Med bedragen väntan 
dignar havet och dess stolta böljor 
fly tillbaka suckande från stranden.

Hör du vinden? Susande han svävar 
mellan lundens höga poppelkronor. 
Hör du? växande hans suckar tala, 
liksom trånsjukt han en kropp begärde 
att med sommarns flora sig förmäla. 
Dock re`ntyna rösterna.På lövens 
eolsharpa klingar svanesången 
ständigt mattare och dör omsider.

Vad är våren? Suckar blott från jordens 
dunkla barm, som en himlens konung fråga 
om ej Edens maj en gång begynner. 
Vad är lärkan, morgonstrålens älskling? 
Näktergalen, skuggornas förtrogna? 
Suckar blott i växlande gestalter.

Mänska! vill du livets vishet lära, 
o, så hör mig! Tvenne lagar styra 
detta liv. Förmågan att begära 
är den första. Tvånget att försaka 
är den andra. Adla du till frihet 
detta tvång, och helgad och försonad 
over stoftets kretsande planeter 
skall du ingå genom ärans portar. 

*

I blomman, i solen 
Amanda jag ser. 
Kring jorden, kring polen 
hon Strålar, hon ler. 
i rosornas anda, 
i vårvindens pust, 
i druvornas must 
jag känner Amanda.

När gullharpan klingar, 
när västan sig rör 
med susande vingar, 
Amanda jag hör. 
Allt, ängel, bestrålar 
din himlagestalt, 
lik skaparnas i allt 
din gudom sig målar. 

Se! Själarne ila 
vid dödsängelns bud, 
till gyllene vila 
i famnen av Gud. 
Se! Floderna hasta 
med skummande fart. 
I havet de snart 
sig danande kasta. 

Men aldrig min trånad 
till målet skall nå. 
Blek, suckande, hånad 
jag enslig skall gå, 
skall evigt gudinna, 
lik stjärnan dig se 
högt över mig le 
och aldrig dig hinna.

*

Ljuset vitt kring alltets kretsar råder. 
Av dess kärlek svallar varje åder, 
glöder varje nerv i jordens kropp. 
Dalens rosor det ur knoppens tvingar, 
ger åt örnen och åt fjäriln vingar. 
Skiftande i tusen former livet 
blomstrar för dess vink ur nattens opp.

När ur oceanens salta floder 
strålarnes och dagens gyllne moder 
tågar fram vid lärkors fröjdeljud, 
strax av njutning vimla däld och vallar, 
rodnande av glädje havet svallar 
och ett återsken av evigheten 
purprar, Uranos! Din mörka brud.

Men när solen sjunker nerom bergen 
tystnar jubeln, bleknar rosenfärgen, 
och i sorgflor sig naturen kär. 
Lunden mörknar, blommans kalk sig sluter, 
daggens gråt sig över fälten gjuter 
och av sömnen typiskt uppenbaras 
dödens hemska, fruktade mystèr.

Dock, bland livets alla myriader, 
mänskan blott av varelsernas fader 
unnades att njuta skönheten. 
Medvetslösa plantorna och djuren 
blicka opp mot ljusen och azuren - 
mänskoanden ur sin mikrokosmus 
ger förklarad varje bild igen.

Allt vad skönt för dennes blick sig målar 
av sin urbilds ljusa gloria prålar, 
adlat blir själens gudadrag. 
Rosens mun av menlös glödje myser, 
oskuldglans från liljans krona lyser, 
blyg i gräset gömmer sig violen, 
cedern strävar stolt mot eterns dag.

Och vid lyrans skära himlatoner 
gudaliv befolkar världens zoner, 
blek i skyn Endymions flicka går. 
Cynthierns gullvagn kring Olympen rullar, 
Bacchus ler från solbeglänsta kullar 
och en krans av gullax och cyaner 
flättar Ceres åt sitt blonda hår.

Sefirs kyss från himmelsk barm förfriskar, 
milt från eken skogens dryas viskar 
och i böljan klagar en najad. 
Syrinx sakta hörs i vassen snyfta, 
nymfen ropar dovt i bergets klyfta 
och mot källan hennes älskling lutar 
trånande sin vita kronas blad.

Fåfängt fattad av begärens svindel, 
täckt förgäves av passionens bindel, 
Skönheten, o mänska, dock du ser. 
Smäktande i nödens låga kojor, 
irrande i öknar, smidd i bojor, 
saligt dock naturens fallna drottning 
mot sin forntids gyllne bilder ler.

Med förtjusning Grönlands vildar skåda 
morgonrodnan som, att dagen båda, 
rosenkrönt på deras isberg står. 
Glad ser irokesen månens strimma 
tyst försilvra älvens bleka dimma 
och med skuggors dans vid lövens susning 
magiskt liva grästapetens vår.

Skön är rosen nyss ur kroppen bruten, 
lent av daggens morgontår begjuten, 
kysst av fjärilns ilande begär. 
Sköna tindra aftonstjärnans blickar 
dem en vårlig ambranatt hon skickar 
ned till älskande i myrtenlunden - 
skönast dock i alltet kvinnan är.

Skapardriften ej dess like danar, 
ljuvare ej i skaldens purpurdröm. 
blomstrar ej i skaldens purpurdröm. 
Dagens eld av blåa ögat släckes, 
dödens sömn av silverrösten väckes - 
högre ljusbild ej av evigheten 
målar sig i tidens dunkla ström.

Hell dig, livets sol, naturens krona! 
Fåglarne din ärans hymner tona, 
bäcken sorlar viskande ditt lov. 
Ljuvt för dig sig buga lundens toppar, 
blomma träden, svälla blomstens knoppar, 
breder våren sina gröna mattor 
festligt ut i Vests rika hov.

Tusen bilder föddes av naturen. 
Kvinnan, sist av modrens sköte buren, 
tävlade med solens gud - och vann. 
Ofruktsam är tidens maka vorden 
sen behagens alla rosenstrålar 
i en brännpunkt samlade hon fann.

Vitt som skyn den blåa pällen spänner, 
ljuset glimmar och ett väsen känner, 
Kärlek, och din blomsterspira rår. 
Brinnande du ser från solen neder, 
månens char kring jordens klot du leder, 
kysser Floras barn ur vintersömnen 
och med stjärnor firmamentet sår -

Starkast dock i mänskans svaga hjärta, 
rika källa till dess fröjd och smärta, 
härskar du med en oändligt drift. 
Barnets glada morgonliv du ammar. 
Vilt i ynglingen din låga flammar, 
livar mannen och med hoppets skimmer 
målar än den gamles öppna grift.

Allt det stora mänskolynnet föder, 
varje bragd som lik en stjärna glöder 
segrande i flydda tiders natt, 
varje drag av snille som förvånar 
liv och glans av kärlek ensam lånar - 
han på gränsen mellan jord och himmel 
härskande sin gyllne tron har satt.

Se, med svärdet hjälten sig beväpnar, 
ej för dödars hot den starke häpnar, 
vadar glad i purpurström av blod. 
Fåfängt regna loden, blixtrar stålet 
kring hans hjässa; oförskräckt till målet 
tränger han - men kärleken allena 
fött hans vilda, segerrika mod.

Skaldekonst, vem strängade din lyra? 
Konstens söner, vem med helig yra 
rusade ert hjärta? - Eros blott. 
Magisk pensel han åt Zeuxis räcker, 
han till liv Pygmalions bildstod väcker, 
stämmer Amfions cittra, och mot etern 
reser tempelvalv och kungaslott.

Höga vishet, vem mot himlaljuset 
lyftade din skumma blick ur gruset, 
återgav dig paradisets hopp? 
Kärlek, kärlek, att din urbild finna, 
heligt vörda skönhetens gudinna, 
Platos själ mot blåa fosterlandet 
svävade ur Hyles dimmor opp.

Amors fakla dock ej endast tänder 
dygden, snillet - även furiens bränder 
hemsk sig nära vid dess silverbrand. 
Se en Helena i blodström dränka 
Frygiens fält, i flammor Ilion sänka - se den blanka, avgrundssmidda dolken 
tragiskt röka i Medeas hand.

O, vad söker denna allmakts flamma? 
Till vad rymder syfta, vadan stamma 
dessa vilda, eviga begär? 
O, vem är du, Amors ljusa moder? 
Steg opp du ned ur oceanens floder? 
Sjönk du ned ur solarnes församling, 
himlens tolk i ändlighetens sfär?

Ros från ros, på gullbestänkta vingar 
fjäriln sig i ambraluftens svingar 
över fält där vårens kärlek brann. 
Varje blomma sylfens tjusning väcker, 
varje vällustkalk som Flora räcker 
suger han med eldig törst - men ingen 
honom mätta och besälla kan.

Av materiens dunkla irrbloss dårad, 
locken fladdrande och kinden tårad, 
Psyche trånsjukt följer Amors spår, 
anar honom bakom rosenhäcken, 
hör hans lena röst i silverbäcken, 
ser hans vink ur aftonrodnans salar - 
aldrig dock hon hjärtats konung når.

Pilgrimsstaven tag och sök att hinna 
de palats där österns väktarinna 
slumrar ljuvt på Tithons saffransbädd. 
Sök den kust där, avklädd ljusets strålar, 
Febus vattnar sina trötta fålar 
och mot guden i kristalleporten 
Thetis går, i guld och azur klädd.

Fåfäng strävan! Evigt målet viker, 
varje dag din spända väntan sviker, 
gäckar med en diktad himlarand. 
Fåfängt så mot drömda kärleksfröjder 
sväva vi kring dalar och kring höjder - 
evigt, evigt vinkar idealet, 
aldrig, aldrig räcker det sin hand.

Vad är skönhet då? En himmelsk skugga, 
röjd i tårarne som evigt dugga, 
Isis, på din bleka moderskind. 
Vad är kärlek? En narcissisk villa, 
känslor för en bild i vattnets stilla 
härmande kristall elysiskt målad, 
grumlad av ett fallet löv, en vind.

Oceaner stifta Frejas rike. 
Evigt växla, havets vågor like, 
alla former under månens klot. 
Fåfängt, ack, vid deras mörka vimmel 
ler i djupets famn en dunkel himmel - 
sträva ej att nå dess kalla solar: 
räds! En avgrund tar dig där emot.

Avhör ej vad böljans nymfer sjunga: 
se mot himlen där de evigt unga 
stjärnonrna i fackeldansen gå. 
Över sfärer som i rymden klinga 
djärvt till minnets fosterland dig svinga, 
där idéerna kring kungatronen 
glänsande i ljusets rustning stå.

Höljd av natt, i jordens dunkla hjärta 
härskar vällust och dess syster, smärta. 
Skönheten i färgers trollvärld bor. 
Men den höga, eviga gudinna 
på vars altar oförvanskligt brinna 
andevärldens rökverk - ovan solen 
tronar hon i kerubimers chor.

Morgonrodnor hennes klädnad spinna, 
stjärntiarer kring dess huvud brinna, 
segerns harpa brusar i dess famn. 
Djupt för henne änglarne sig böja, 
tjuste helgonen i skimret dröja - 
vishet nämnd av himlens myriader, 
under molnen bär hon dygdens namn.

Ur sin larv den unga fjäriln ilar, 
svärmar fritt kring ängarne och vilar 
vingen ej förrn han en maka fått. 
Se, han väntas av sin älskarinna, 
mellan blomstren deras kyssar slummer - 
o, hur avundsvärd är fjärilns lott!

Glad han njuter sina sommarmånar. 
Innan dystert höst-olympen blånar 
evigt bärgas han från saknans kval. 
Så ej mänska. Väckt ur glädjens drömmar 
står hon ensam. Fåfängt tåren strömmar 
och en törnbekransad stig till graven 
vandrar hon i sorgens kulna dal.

Hemskt i dunklet minnets hamnar spöka. 
Forna toners efterljud föröka 
saknaden av njutningarnes år. 
Varje ros för åldrens köld försvinner, 
varje stjärna som i azurn brinner 
med ett tröstrikt sken, av molnet släckes 
och odödligt blöder hjärtats sår.

Dock vart för mig känslans feberyra? 
Klinga ålderdomens fröjd, o lyra! 
Hell dig gamle där med silverhåren! 
Leende igenom andaktståren 
skådar du mot blåa fosterbygden 
och begråter ej din flydda dag.

Och du småler? Fegt av himlen tigger 
du ej döden? Och omkring dig ligger 
lik en rosig sommarkväll din värld? 
Ack, du ser den änglarena bruden: 
glänsande i oskuldsvita skruden 
blickar hon från himlen ned och viskar 
gudalöftet om en återfärd.

I sin fornbyggd, nattens hav, tillbaka 
sjunker långsamt, o Vulkan, din maka, 
silverdimman lik, i markens famn. 
Långsamt mörkna jordens låga dalar: 
festligt klarna himlens gyllne salar, 
och Urania med belöningskransen 
ur sin gullport ropar segrarns namn.

Yngling, svär en evig fejd åt kvalen! 
Blomsterkrön din tinning, töm pokalen 
och mot livets glada majsol le! 
Nöjets tärna vinkar dig, o ila 
vid dess barm på rosors bädd till vila! 
Thetis lik i skiftande gestalter 
skall hon gäcka dig, en ny Pelé.

Upphör då att skuggor längre jaga! 
Låt det inre ljuset dig ledsaga 
fridsamt upp till andarnas förbund. 
Varje glansbild i din levnads töcken 
själens vålnad är i rummets öken, 
av ditt bättre själv ett brutet skimmer, 
gycklande på tidens svarta grund. 

*

Allt sen människor först bebyggde den blomstrande jorden 
ingen dödlig som jag brunnit av kärlekens eld. 
Dock för en enda retande mö mitt hjärta ej klappar, 
vid sin triumfvagn en icke i kedjor mig läst. 
Hårdare, bröder, mitt öde är. Jag älskar dem alla, 
alla i feiska band snärja min fladdrande själ. 
Varje gungande barm i mitt hjärta väcker begären, 
varje strålande blick byter i lågor min blod. 
Salig jag prisar den man som ägnat en blomstrande flicka 
dyrkan och känslor och liv; vore hans älskade ock 
kall som drivan på alpernas spets och hård som graniten, 
skulle hans böner till slut röra den grymma ändå. 
Så Propertius förr vid Tiberns blommiga stränder 
vann med sin klagande sång Cynthias löje och kyss, 
Helikons topp han besteg åt den älskade kransar att vira 
och av sin flickas hand skalderna lager han fick. 
Himmel, vad fröjd att fängslad i tärnans kärliga armar, 
tryckt till dess svallande barm, sucka och njuta och dö. 
Ödet ej älskaren hinner: hans liv är en vila på rosor, 
milda som harpans ljud klinga hans dagar förbi. 
Skickelsen ej åt mig den himmelska lyckan bestämde, 
icke av purpur spann parken min levernes trå. 
Vitt över brusande hav, lik Noaks duva, min kärlek 
svävar och ej en gren finner att vila uppå. 
Evigt med nya fantomer du gäckar mitt öga, o Amor! 
Evigt med nya sår kväljer du, grymme, mitt bröst. 
Om vid kronornas sken och fiolernas ljud från orkestern 
jag i Thalias hus sitter en afton och ser 
flickans olympiska anlet omdarrat av krusiga lockar 
stråla i rosenglans under en blomstrande hatt 
eller dess barm, av pärlor och bekrönt, försmäktade vaggas, 
häftigt mitt hjärta strax svider av kärlekens pil. 
Nu vid en pipas ljud förhänget sig rasslande höjder 
och en hjältinna stolt tågar på bränderna fram. 
Hon förtrollar mig straxt; jag glömmer min tjusande granne 
och för gycklerskan blott öga och öra jag har, 
hon må sväva vid strängarnas takt och luftiga dansar 
eller med dolken i hand tala patetiska ord. 
Och ej svalkar den tanken min brand att tjusrskans rosor 
endast äro ett lån, alla dess känslor en dikt. 
O, jag älskar så högt att bedras av den flyende villan, 
och i min känslas rus endast gudinnor jag ser. 
Åter vid pipans ljud förhänget sig rasslande sänker, 
hem med drömmande fjät vandrar jag ensam och stum. 
Ser jag en flicka då vid lyktornas gullröda skimmer 
tätt vid sin älskares arm smyga till kärlekens fest, 
o, då betages mitt bröst av en kraftfullt svällande brånad, 
länge stirrar min blick efter de lyckliga två. 
Ack, det sällhetsbegär som fräter mitt glödande hjärta, 
aldrig på jorden det skall fyllas och ända mitt kval. 
Dock ur himlarnas famn den belönande kransen mig vinkar, 
dit med en barnslig tro stiger min trånande blick. 
Venus Urania där mig öppnar ett moderligt sköte, 
fyller med tjusning mitt bröst, kransar med stjärnor mitt hår. 
Där skall jag fläta min glänsande hand i helgonens dansar, 
där skall harpan av fröjd klinga till pol ifrån pol. 
Formen jag älskade blott, och formen är gudomens spegel, 
skiljd från materiens slagg evigt han tjusar mig där. 

*

Ur flärdens sidenprydda salar 
den fromma själen enslig går 
i parkens famn, där näktergalar 
besjunga jordens himlavår, 
där blomstren paradisiskt spira 
i dagen fram ur almars skjul 
och tingens nya andar fira 
kring jorden krets en mystisk jul.

Vad tårar hennes kind bedugga! 
Av helig rysning pressas de 
i skogen, där ur ekars skugga 
betraktelsernaa rosor le. 
Guds kärlek där med nardusfläktar 
omsvävar vänligt hennes stig, 
och glädjebranden som försmäktar 
förskönad åter höjer sig.

Ljuvt på sin brudgum hon då tänker 
i strålars eller törnens krans: 
ur minnets gyllne spegel blänker 
hans skugga i olympisk glans. 
Av svarta skyar, av azuren 
förgäves från sin kärlek skild, 
vitt kring den blomstrande naturen 
hon hör hans stämma, ser hans bild.

I rosens hy med våta blickar 
Försonarns blod hon glänsa ser. 
Från solen han sin hälsning skickar, 
i aftonstjärnans guld han ler. 
I honom andas blott den fromma, 
av honom blott dess hjärta vet. 
Vart träd predikar, varje blomma 
förkunnar korsets hemlighet.

Med barmen svälld av evig brånad, 
närd av ett ljuvt oändligt hopp, 
hon skådar med en namnlös tränad 
i azurn genom tårar opp. 
När blixtens röda eldhav svalla 
och dundrets dova viggar slå, 
upp till den höjd där åskor knalla 
hon skådar längtande ändå.

Klar stiger bönens offerflamma 
ur hjärtats natt, ur jordens grus, 
och Edens vindar henna amma 
och änglar fröjdas i dess ljus. 
Guds ande far på duvovingar, 
hallelujah! ur eterns höjd, 
och känslans eolsharpa klingar 
och tanken smälter bort i fröjd. 

*

Vi suckar du, flicka? 
Kring nejderna blicka, 
dem solen bestrålar 
med levande glans, 
se sjöarnes vatten 
dem månen om natten 
med trollsilver målar - 
se fjällarnes krans! 
Räds icke mitt dunder - 
på Tabor du står. 
Olympiskt därunder 
jag blixtrar och slår. 
O, torka från kinden din vekliga tår!

Nej, evigt han rinne! 
Mitt sörjande minne 
dock aldrig förglömmer 
sitt heliga förr. 
Med gråt mot det höga 
dig lyfta, o öga, 
tills öppnad jag drömmer 
all salighets dörr. 
Se, lärkorna svinga 
från cedarnes topp: 
hur festligt de klinga 
sin njutning, sitt hopp! 
O, finge jag följa med skaran dit opp!"

Kom, blicka hit neder! 
Sin himmel där breder 
bland rosiga vårar 
en yppig natur. 
Stolt vandrar Jordanen 
den ilande banen: 
milt vattna hans tårar 
Jerusalems mur. 
Till drottning dig kröna 
skall världsfurstens hand. 
Du är i hans sköna 
förlovade land. 
O, nalkas ej kvällen med facklornas brand?

Vad ödsliga länder! 
Från dödshavets stränder 
förfärliga töcknar 
stå kvävande opp. 
Din vår är så kulen, 
din flod, ack, hur mulen! 
i svartbrända öknar 
hemskt kröker sitt lopp. 
Din makt och din ära 
ej tjusa min håg 
sen en gång de skära 
Guds himlar jag såg 
där Ordet sig speglar i livskällans våg.

Se Libanons fjällar! 
Med tidiga kvällar 
omskygga hans toppar 
de vandrandes stig. 
I nattliga schakter 
planeternas vakter 
guld, silver och koppar 
där vårda åt dig. 
Se, vinbergen sjuda 
av färger och lust. 
Snart druvorna bjuda 
sin fradgande must 
vid bäckarnes viskning och vindarnes pust.

Fritt glöde de klara 
metallernas skara, 
av stjärnorna ammad 
i gruvornas natt. 
Fritt mogne din ljuva 
nektariska druva, 
av solen beflammad, 
sin fuktiga skatt, 
din lust jag föraktar, 
din skimrande mull. 
Till himlen jag traktar - 
av fröjd är den full, 
av oskuldens silver och kärlekens gull.

Mig lockar azuren, 
den högre naturen, 
dit stjärnornas dyrkan 
och tidens ej hann, 
där Sanningen prålar 
i Urtankens strålar, 
och Kristus och Kyrkan 
betrakta varann. 
Klart gjuter kring polen 
i helgonens krans 
den andliga solen 
sin eviga glans. 
Djupt vimlar därunder planeternas dans.

*

Grymt verklighetens hårda band mig trycka, 
av törnet blott en efterskörd jag samlar 
på glädjens fält, och lik ett korthus ramlar 
var väntad jordisk fröjd, var dröm av lycka. 
Allena stödd vid tålamodets krycka 
jag i en vild, en nattfull öken famlar, 
och i mitt spår den tunga kedjan skramlar 
vars länkar döden blott kan sönderrycka. 
Dock tröstar mig den himlaburna sången, 
från himlens borg en rosenkransad ängel. 
I gyllne flykt han sig till jorden svingar.

Milt han mig vidrör med sin liljestängel. 
Strax falla kopparkedjorna av fången 
och vingen höjs, och silverrösten klingar. 

*

I världfurstens harem 
är Anima fången. 
På grönskande mattor 
hon suckande skrider, 
och kronljusen sänka 
från mörkblåa taket 
sitt darrande skimmer 
på vandrerskan ned. 
Sju bistra demoner 
med blodröda sablar 
vid portarne vaka: 
tolv lågande drakar 
kring borgen sig lagt. 
Av forntida vänner 
ej någon hon skådar - 
blott månguden kommer - 
(en väktare är han; 
men Animas tårar 
den kalle dock röra!) 
I stjärnklara nätter 
han leende kommer 
och klappar på fönstret 
och för till den arma 
gudomliga budskap 
från andarnes land. 
Och soljungfrun kommer - 
(en väkterska är hon; 
men Animas böner 
dock henne beveka!) 
I ångande vårar 
den strålande kommer 
med blomstrande skänkerna 
sunnan ifrån. 
Ack, världsfursten gruvligt 
den fångna behandlat. 
Från skinande barmen 
han stjärnkedjan rykte, 
från snövita medjan 
han kämpande löste 
den lysande blygsel, 
din älskling, Maria! 
den strålande eterns 
gudomliga dotter, 
i himmelen vävt. 
Från glänsande lemmar 
han rykte den ljusa 
eteriska slöjan 
och klädde den fallna 
i fruktansvärt svart. 
Ty världsfursten älskar 
det nattliga svarta: 
ej kan han sig vänja 
vid skimmer och ljus.

Betraktelsens spegel 
med darrande händer 
den sörjande flickan 
för anletet håller 
och kastar den bort, 
och gråter och vrider 
bloddaggiga händer 
och ropar: "O himmel! 
Hur rysligt förvandlad 
nu Anima är! 
Vart flydde de rosor 
som kinden förgyllde? 
Hur slocknade ögats 
eldstrålande skimmer? 
Ur gullgula lockar 
är solkronan fallen, 
från tynande kroppen 
är snödräkten rövad. 
O! såge mig Kristus, 
han hatade mig"

O Anima, torka 
från svanvita kinden 
din bävande gråt! 
Ur Pleromas salar 
dig Kristus betraktar - 
o, vet att i ångrens 
försonande tårar 
du skönare blänker 
för ljusdrottens öga 
än förr i den leende 
kärlekens prakt. 

En form är jag, 
men stoffet ureldsflamman. 
Brand är min blick 
och lågor mina händer. 
I rus som skapar 
slingrar eldens tungor 
omättligt kring det linjespel 
som är ditt väsen.

Form också du, 
men form som genomglödgats, 
eteriserad 
lyft ur djupets eldhav - 
hägring och bild, 
halvskapad och i vardande 
- som alla gudar - 
bubbla över kaos.

Av alla ting 
förgängligast är gudarna, 
av alla ting 
beständigast är dyrkan. 
O bubbla bubbla, 
ögonblick och bländverk 
och genom elden 
evighetens mål!

Bind mig, ni krigare, 
vid fartygets mast, 
dra till repen 
säkert och fast! 
Bud eller böner 
får ingen höra mer. 
Dödens frestelse åt mig, 
vaxet åt er.

*

Vax i era öron, 
åran i hand - 
er kan inga sånger nå 
från farornas land. 
Tills vi är förbi och ni 
löser mig igen, 
har ni ingen hövding 
och jag inga män.

Kung Agamemnon, 
Hellas' hopp, 
skulle styrt - med stum vink 
och fast öronpropp. 
Aias skulle seglat 
vid odjurens sång 
djärv bland sina djärva 
mot undergång.

Alla är de kungar 
så länge de kan. 
Ingen utom jag är en 
ensam man. 
Starkare än ära 
och makt och befäl 
lockar mig det vetande 
jag äventyrligt stjäl.

Knappast kan det nyttjas 
i vardagstarv, 
knappast kan det skänkas bort 
och knappt ges i arv. 
Bind mig väl, ni krigare, 
men lämna mitt öra fritt! 
Allt som hörs och syns och känns 
ska bli mitt. 

*

Förtvivlad ropar du: 
Var är det visa ordet, 
som ensamt läker världens 
förgiftade sår? 
Och var är tanken, 
å ge oss tanken, 
som leder ut ur tiderna, 
där dödens ande rår!

Var tyst. Ha tillit. 
Vårt väsen är ju skapelse. 
Vi står ju i djupt förbund 
med det som vill bli till. 
Din stora förtvivlan 
är inte tom ångest, 
den har en ton av våndan 
i djupen där det vill.

Det blinda mörkret våndas 
av hemliga drömmar, 
som ingen ser, och ändå 
är de nära i allt. 
De kan inte sägas. 
De kan inte tänkas. 
De måste först levas fram 
till väsen och gestalt.

Bed inte om ord, 
bed inte om tankar, 
men bed om del i våndan 
från vår rot under jord. 
Det Tigande tänker 
i kött och blod och vilja 
och slungar kanske sist som eld 
dig - sitt ord. 

*

Levande som vi 
och långt långt borta, 
så vårt ord "förstå" 
blir tom rök och vind. 
Djupt oåtkomliga 
för tankar och för sinnen, 
fast er bark känns skrovligt 
god mot vår kind.

Ögonlösa lyser ni 
i ögonfröjd och blommor. 
Genom vilka verktyg 
vet ni er prakt? 
Genom vilket hemligt, 
skapande vetande 
har ni del i synernas 
och dofternas makt?

Lutande mot stammen 
märks vi inte, 
slipper inte in i er 
innanvärld. 
Eller når er, speglad, 
en flik av vårt väsen, 
för oss själva okänd 
och bävansvärd?

Fast vi väl är födda 
av samma anor, 
ser vi ingen skymt av vår 
gemensamhets stund. 
Alltför många äventyr 
skilde oss sedan, 
alltför ovetbar 
är vår enkla grund.

Kanske har vi ännu 
ett möte att vänta 
på den väg, där liv 
går tillbaka till mull. 
Än en uträckt hand 
mellan åtskilda släkten. 
Och vi tackar döden för det 
sammanhangets skull.

Stoffet, alltid lånat, 
ger vi åter. 
Smält det till er form, 
och tag och giv! 
Låt det bytas mellan oss 
som vänliga gåvor, 
djupa vackra okända 
syskonliv! 

*

Omkring oss störtar allt, 
och mer skall störta, 
tills ingen sten är kvar 
för att stödja vår fot. 
Hur kan du ännu tro, 
som inget har att tro på? 
Hur kan förtröstan leva 
så utan all rot?

Är den själv rot? 
Är den själv fröet, 
och växer själva världsträdet 
fram ur den? 
Då är vårt öde lagt 
hos tystlåtna hjärtan. 
För deras stillhets skull 
kan det dagas igen.

För deras helhets skull 
kan kaos blomma 
av undrens makt - som tiger 
men vill bli trodd. 
Allt kan slås sönder. 
På nytt skall det läkas, 
så länge den är levande, 
vår innersta grodd.

Kom, allt som växer helt 
och genomskinligt självklart, 
till oss, vi som räknar 
och är på vår vakt, 
och lär oss, att den dagen 
vi slutar räkna, 
den är vårt livs fullbordan 
och vår framtidsmakt! 


*

När julnatten tätnar 
knarrar golv och dörr. 
De döda sedan urtider 
söker oss som förr. 
De sitter i vårt hem 
och minner oss omsider 
att i de gamla tider 
var julen först en fest för dem.

"Vi kommer inte med skrämsel, 
vi kommer med tröst. 
Vi såg er övergivenhet 
en lång mörk höst. 
Hur gott att vara fler. 
Sitt kvar hos oss vid brasan. 
Vi kände också fasan, 
och vår förtvivlan var som er.

Vi stod med frusna munnar 
i världens natt på post, 
och rymdens stelnade brunnar 
låg isblå av frost. 
Vi kände dödens bett. 
Och dödssnö låg vida. 
Då viskade någon: Bida - 
en morgonstjärna har jag sett.

Vi hörde. Vi trodde. 
Vi tände bloss i vår nöd. 
Och vi stod upp till ljusfest 
i mörker och död. 
Ni säger: Dårars bloss! 
Och om ni kan, så släck dem. 
Men lyft dem hellre och räck dem 
åt nya släkten ifrån oss!" 
- - -

De tomma fimbulvintrarna 
har kvävt allt skri. 
Men andlöst lyssnar själarna, 
de döda och vi. 
I någon bortglömd vrå 
av världen som förödes, 
är det ett barn som födes, 
ett löftesbarn på halm och strå. 

*

Vacker är en stark kropp, 
som klyver en hård bränning. 
Vacker, vacker är barnets sömn 
efter lekens spänning.

Vacker är arbetsdagen 
- hårt bröd, välsignat och brutet - 
och vacker en timme, som glömmer i rus 
framtid och förflutet.

Oss födde mödrar av himmel och jord 
och makter utan ände, 
nattliga viljor och viljor av ljus 
med namn som ingen kände.

Må inte en av de många 
få bli oss övermäktig, 
vore hon än av himlens släkt 
och lyste hon än så präktig.

I oss är en mångfald levande. 
Mot enheten famlar den. 
Vi föddes att vara ett brännglas, 
som fångar och samlar den.

Stor är människans strävan, 
stora de mål hon satt - 
men mycket större är människan själv 
med rötter i alltets natt.

Så giv, att vi skyddar ett hemligt rum 
och aldrig en låga saknar 
på altaret åt en okänd gud, 
som kanske i morgon vaknar. 

*

De få som vågade vara 
- välsignade de! - 
stympas och dödas om igen 
av oss som inte vågar se.

Mörknade ikoner 
av lika och samma mått 
hänger de levandes, de brinnandes bilder 
trångt bland mycket smått.

Århundraden har slätat 
deras sällsamma drag, 
som vi nu flitigt slätar 
dag efter dag.

Vi filar och förskönar 
så gott vi kan och vet, 
tills inget skiljer ande mer 
från välanständighet.

De unga går och söker 
elden som brann. 
De går med tomma ögon, 
som ingenting fann.

Allt måste de lida om igen. 
Stackare de! 
Vi spillde de heligas vinning - vi, 
som inte vågade se. 

*

Räck mig det döda stycket av ditt liv. 
Jag ska nog väcka det. 
Nätterna väntar på vårt tidsfördriv. 
Vi ska nog knäcka det. 
Fast din dag var så blodlöst tom, 
kan jag nog tvinga den att blöda, 
tvinga den, till skam och dom, 
att uppstå från de döda.

Så, när det dagas och du åter tar fatt, 
ser du din vinning, 
ser du märket av en levande natt 
bränt i din tinning - 
vittnesbörd om att av nåd du har fått 
tillbaka den tid du ville svika 
och ändå fått den fylld till sitt rågade mått - 
om glädje eller plåga, kvittar lika. 

*

Från dig stal de tanken? - Du skrämmer mig, hädare. 
Den som vill äga anden är andens förrädare. 
Djupt måste själen böjas att stiga i riket in. 
Du kanske kan bli sanningens - men sanningen aldrig din. 

*

Över kärvt rött vin böjs tunga pannor. 
Det är inte av vin de är tunga. 
Det vin som löser våra tankar som mest, 
det löser minst vår tunga.

Som en hemlig glöd och en offereld 
är kärvt rött vin. 
Jag ensam vet, för vilka makter 
den röken stiger fin.

Jag ensam vet, ur vilka världar 
jag hämtar mitt rus. 
Var och en stirrar förbi de andra 
och lyssnar till fjärran sus.

Var och en höjer sitt glas mot ting, 
som ingen av de andra ser, 
i mörka land, där jubel och klagan 
knappt har mening mer.

Så höjer jag här mitt röda vin, 
min offerglöd i lönn, 
mot en smärta som är min och som liknar mest 
den eviga förtärande blåsten från sjön. 

*

Skumt är mitt land. 
Vandrare, vem är du? 
Myrvandrare! 
Blint ligger mitt land. 
Vandrare, vem är du? 
Jag känner fotspår fylla sig 
med blod ur mitt inre.

Jag ville veta dina händer. 
Är de av eld som bränner, 
låt mig känna den. 
Jag ville veta dina händer. 
Är de som svala blad, 
så stryk en gång över trädens kval 
och låt de döda vakna. 

*

Genuesare, min kära, 
skall man aldrig lita på - 
kan ej bindas av det nära, 
stirrar alltid i det blå.

Jag är vigd åt vida vatten. 
Genua sjönk vid himlens rand. 
Hjärtat kallt, och hand på ratten! 
Hav och hav - och kanske land?

Färdiga! Bakom oss blinkar 
sista gången denna kust. 
Framåt! Se, ur fjärran vinkar 
oss en död, ett mål, en lust.

*

Blomma blomma Bitterhet, 
hur står du nu så full 
av guldmogen honung 
för all din beskhets skull. 
Hur dignar du av skänker, 
som ängarnas mandelblomma 
väl aldrig kunde bära, 
den blidhyllta fromma.

Plåga och välsignelse - 
var har väl sin. 
Inte vet jag livets mått, 
men vet att du blev min. 
Din kalk var som eld. 
Din saft var som galla. 
Du bjöd sju bedrövelser, 
och jag drack dem alla.

Blomma blomma Bitterhet, 
hur blev du sist så rik 
på varmgyllne honung, 
som är solljuset lik. 
Här står jag, matt av sötman 
i din klarnade gåva. 
Med Adam vill jag jubla. 
Med Job vill jag lova. 


*

Aldrig är skogen lycklig som nu i sol och regn, 
aldrig så överflödande av fin lukt och glitter, 
aldrig så lekfullt tröstande - mig når den bara inte, 
fast jag söker och ber. Min smärta är för bitter.

Drick, mina ögon, guldljus som inte jag själv ser. 
Andas djupt, mina lungor, den våta mossans ånga. 
Jag är en död sten. Glöm mig, lev för er, 
samla i gömda kamrar allt ni lyckas fånga.

Oåtkomligt det rum, där dagens skörd ska mogna 
mjuk av skimmer och doft och sus. När stunden är inne 
spränger en tätnad prakt sitt gömsle. Över mig störtar 
friskt och vilt som ett vattenfall ett smärtans minne. 


*

Hur är det möjligt? 
Hur spirade en sådan ljuvlig mångfald, 
en sådan frisk och fin och luftig blomsky, 
en sådan skog av vridna vilda grenar, 
en sådan skrovlig bark med gröna lavar 
alltsammans bara 
ur en och samma lilla mörka kärna? 
Där låg det, allt, 
stam, grenar, blad och bark och lätta blommor, 
hopträngt i hjärtgestalt.

Men vi är apelns spegelbild i vatten. 
Ur rikedomar utan gräns och botten, 
ur unga dagars lätta ljusa fruktblom, 
ur hundra vägars skog av slingergrenar, 
ur enkla barken av ett enkelt liv, 
samlas vi långsamt, 
tills allting ligger stilla, tätnat, slutet 
inom en hjärtekärna... 
Hur är det möjligt? 

*

Nu är den väldiga väntans tid 
före lövningstiden, 
nu darrar träden i sin bristande gloria, 
björkarna i purpur, asparna i grönt 
och i guldrött bäckarnas viden - 
osynliga krafters tid, 
då allt är bara födande sköten - 
själarna går flämtande tunga, 
och skymningen hetsar och tröttar 
som måttlösa kärleksmöten. 
Nu hukar sig skapelsen till längtans språng - 
innan besvikelsen sker, 
då skogen är så grön som möjligt 
och världen är så färdig som möjligt 
och träden och människorna mumlar som i sömnen: 
"Vi ville mer." 


*

Hur kan jag säga om din röst är vacker. 
Jag vet ju bara, att den genomtränger mig 
och kommer mig att darra som ett löv 
och trasar sönder mig och spränger mig.

Vad vet jag om din hud och dina lemmar. 
Det bara skakar mig att de är dina, 
så att för mig finns ingen sömn och vila, 
tills de är mina. 


*

Du min förtvivlan och min kraft, 
du tog allt liv jag haft, 
och därför att du krävde allt 
gav du tillbaka tusenfalt. 


*

Min stackars unge, min mörkrädda, 
som mött andarna av annat slag, 
som alltid mellan de vitklädda 
skymtar andra med onda drag, 
nu vill jag sjunga sig milda sånger, 
från skrämsel löser de och tvång och kramp. 
De ber inte om de ondas ånger. 
De ber inte om de godas kamp.

Se du skall veta, att allt levande 
djupt inne är av samma slag. 
Som träd och örter kan det växa trevande - 
dras uppåt av sin egen lag. 
Och träd kan fällas och blommor bräckas 
och grenar tvina med förstörd kraft, 
men drömmen gömmer sig - och vill väckas - 
i var levande droppe saft. 

*

Du är min själs uppståndelse 
till verklighetsextas, 
att luften rör mig het som eld 
och syns som ett hav av glas, 
och mina ögons makt, 
att de domnande förnimmer 
hur alla färger flammar ut 
i drucket skimmer.

Du är min viljas styrka, 
du ger mig en kraft 
att vänta och att handla, 
som aldrig jag har haft. 
Ja mina sinnens hunger, 
som hetsar mig och jagar, 
blir därför att den gäller dig 
ett jubel alla dagar.

Du är mitt livs mognad. 
Du gör mig hel. 
Ur mitt förgångna samlar sig 
var tåga och minsta del. 
På hundra skilda vägar 
har jag vandrat och trevat. 
Nu möts de. Fram mot dig 
har jag levat. 

*

Många röster talar. 
Din är som vatten. 
Din är som regn, 
när det faller genom natten. 
Sorlar lågt 
sjunker trevande, 
långsam, tveksam, 
kvalfullt levande.

Skälver som en grund 
bakom alla ljud, 
sipprar och silar 
mot min hud, 
sveper sig lent, 
sluter mig inne, 
fyller mina öron 
med viskande minne.

Jag vill sitta tyst 
där jag inte kan störa dig. 
Jag vill bo och leva 
där jag kan höra dig. 
Många röster talar. 
Genom dem alla 
hör jag bara din 
som ett nattregn falla. 


*


Din röst: i en gammal fruktträdgård en halvt igengrodd gång 
med djupa skuggor och bjärt sol och plötslig fågelsång, 
en gång av förvildat hemligt liv och sus och ensamhet - 
hur äventyrligt ensam och vild är det bara jag som vet.

Och när jag vaknar om natten, då vaknar jag i den, 
och jag går vilse i gröngenomskinligt skuggspel igen. 
Där bor jag timmar och timmar och vet väl, att vem 
du själv vill följa och vart du hör, är här mitt hem.

Din röst: jag har hört den i tjugo år, och allt vad du har sagt 
har legat sjunket i mig och glömt, men laddat med makt. 
Nu hör jag det ord för ord som i går, det fyller natt och dag. 
Det var mina ådrors värme. Det var mitt hjärtas slag. 
Vad är det för djup i oss, där allt det gångna finns? 
Eller är det bara d i t t väsen, d i n röst jag minns? 
Du var mitt livs fullbordan. Hur mognade den till slut? 
Ett kvävt träd, ett våndans träd, slog äntligen ut.

Jag vet det, för alla säger det: din tid är kort 
Jag kan inte föreställa mig, att du går bort. 
Det finns ingen värld att leva i, där du inte bor. 
Min tanke förnekar undret. Men hjärtat tror. 

*

Allting rymmer du, mer än en dödlig tål. 
Du är ljus och mörker i dubbel skål.

Vad den ena skimrar naken och sval. 
Pärlemorluft över vatten av blek opal. 
Seende, sedda, 
dagberedda 
gryningar öppnar sakta sitt musselskal.

Men den andra ruvar stilla och skum, 
också en mussla, fast djupt där sjön är stum. 
Ouppbruten, 
sedan skapelsen sluten 
värjer den modersömnens hemliga rum.

Allting är du, hela mitt väsens mål. 
Du är dagen och natten i dubbel skål. 

*

Sök inte här de dödas tystnad. 
Murarna droppar av tidernas vaka. 
Valven skälver av levande andar 
på väg tillbaka. 
Seklernas ring 
vänder sig långsamt kring. 
Allting är nära. Förgånget 
är ingenting.

Den ande, som lyfte sten på sten 
lik en tempelstammarnas drivande sav, 
har skjutit en gren på nytt. 
Från bilderna går ett ljungande sken 
av obönhörliga offerkrav, 
som fäderna hört och lytt.

Den mannen där med den smala munnen 
satt aldrig lycklig vid aftonbrunnen, 
då hjordarna böljade trötta hem 
och en sorgelösande skymning brann. 
Han är elden. Branden bådar han, 
gud lika mycket som ung man. 
Allt som är hemligt genomskådar han 
strängt som bara de unga kan. 
Hög i sin renhets bjärta bågar 
bjuder han strid. 
Över hans panna lågar 
hård ung medeltid.


Århundraden i syskontåg, 
profet vid profet, 
mörkt verkliga mot rymder 
av silverluft och intighet.

Så ensamt väsentlig 
i skapelsens fantom 
bär människan sin tunga själ 
till sten i tidevarvens dom. -

Och deras blick är fjärran 
hos det som ej förgås, 
och deras drag är slutna skrin 
med stelnad lidelse till lås.


Så tungt slår ljuset 
att inget stoft bär det. 
Gå bort, ljus! Du krossar 
det ler du tar till boning. 
Hur många har du hemsökt 
sen urtidens dagar - 
och alla alla 
bad samma bön: förskoning!

Hur många har du brottats med 
och segrat över 
och tröstat blott med synernas 
förvirrade löften. 
Hur många gick i gryningen 
från Jabboksvadet 
med summan av sitt liv 
i den lamslagna höften.

Vi såg deras rörelser 
av oskönt lyte 
och tänkte: Är det redskap 
för ljuset att bruka? 
Se, hälsans solljus, 
som milt läker världen, 
är mäktigt i det friska, 
men dessa är sjuka. -

Vi såg deras leende 
och kunde inte tyda det, 
vi såg deras spår, 
som legenderna förtäljer. 
Prakt av deras himmel 
och prakt av deras helvete 
grep oss som ett rus. 
Vem vet vad han väljer?

Ja vem vet ännu, 
ja vem vet vägarna, 
som leder till de vises sten 
och livets röda kärnor. 
De vågade sin själ. 
Så säg, Jabboks väldige, 
har du bot åt släktet 
under dödsfruktans stjärnor?

Men så som örterna vecklas ut 
där markerna nyss låg tomma, 
så vaknade jorden i rymdens vår 
och började långsamt blomma.

Ur lummerskogat och ödleslam 
kröp livet uppför stupet. 
Där ligger ett människobarn på knä 
och ser utöver djupet.

Hur växte där vingar i fåglarnas dun? 
Hur lyftes kastanjens stake, 
som varligt och stolt bär de finaste ljus 
högt ovanför orm och drake?

Vi vet om våren, att djupens kraft 
kan inte ha tömt sin källa. 
Så låt oss förnimma i allt som är 
de skapande brunnarna svälla

och släppa som Job på sin plågas hög 
rättfärdighetens funder 
och luta vårt sjuka och sega hopp 
mot undret som än är under. 

*

Det finns gårdar och planer, som har ljudit så länge 
av rop och av skratt och av stojande lekar, 
av gälla små röster och målbrottsstämmor, 
att ännu i ensamheten stenarna ekar. 
Det finns rum, där själva väggarnas trä har sugit åt sig 
så friskt ungt liv, att det aldrig kan bli borta, 
och kanske av gäspningar och kanske av rädsla, 
och kanske av den spänning som gör timmarna för korta - 
ja kanske av det andlösa lyssnandets stunder 
och upptäckarglädjen inför nya gamla under. 
Det finns trappor, som är nötta av släktleds fötter 
i otaliga skolor i otaliga länder. 
Vilken ström har runnit fram mellan skolornas murar 
som en flod väller mäktig mellan vilande stränder!

En flod av ung vårkraft och nya möjligheter, 
än sjudande av oro och jäsande frågor, 
går fram mellan bräddar, som den själv inte format, 
med framtidens frön i sina bullrande vågor. 
Och murarna frågar: Är vi bara det gångna? 
Är vi hindret, som får kraften att brytas och hämmas? 
Är arvet som vi lämnar så övermäktigt 
att kanske själva framtiden låter sig dämmas?

Men då susar det ur träden och gräset och regnet: 
Det som verkligen är framtid kan ingenting dämma! 
Och ur väggarna svarar det med gångna släktens röster: 
Det som verkligen är liv, det kan aldrig bara hämma! 
Vad vi samlat av rön, av dröm och hopp och vilja 
är för dyrbart att dö, när vår levnad är förliden. 
Vi bar det till floden, den unga starka floden, 
som kanske tar det med sig mot den kommande tiden. 
Och bland allt som vi lämnar och allt den tar med sig 
finns det mycket som ska sjunka till botten och glömmas, 
men det bästa vi fann och det rikaste vi levde 
är frön, som har kraft, och ska bevaras och gömmas.

Så knyts i den stora strömmen tanke till tanke 
och vilja till vilja, medan timmarna skrider, 
tills led efter led släpper händer som de hållit 
och går för att ta vid med sin uppgift omsider. 
Så knyts här bland lekar och bland läxor och drömmar - 
likt länkar i den stora gemensamheten, 
som sträcker sig sökande mot allt vi vågar hoppas - 
människors barn till hela mänskligheten. 


*

Alltför tydligt, skrämmande tydligt 
hör vi de spanska krevadernas skrällar. 
Jämmer i vinden, gråt i regnet 
bryter freden i tigande kvällar. 
Mitt ibland självtillräckliga stater 
tvingas människorna bittert lära: 
jorden har krympt och blivit liten; 
aldrig var hela Europa så nära.

Ur den oändliga horisonten 
sluter sig rummet trängre och trängre. 
Snart nog, när våra barn har vuxit, 
finns inga gömslen och avstånd längre. 
Ångestfullt, med läpparna slutna, 
önskar vi lycka åt deras framtid. - - 
Barn, vilkas ögon har drunknat i fasor, 
växer att bli deras skugga och samtid.

Pestårhundraden, farsotstider 
vältrar sig än en gång över landen. 
Giv, att vi en gång må bestånda, 
när det gäller vår hälsa i anden! 
Skräck och hat och vilddjurets fradga 
smyger som pestgift över sinnena. 
Den kan tacka, som unnades läka 
något sår bland de svåraste minnena.

Tak över huvudet, skydd mot kölden, 
brödet som lindrar den nakna nöden, 
värmen i handen, ljuset i rösten - 
detta är vapen i kamp mot döden. 
Allt är som ringar kring stenen: de sprider sig 
ut över vattenytorna vida. 
Ingen kan veta, hur långt han räcker, 
blott att han kämpar på livets sida. 

*

Ingen mask, inget frö i vinden 
rustas svagare mot livets farlighet, 
ingen fågelunge utlämnas 
mer hjälplös åt de starkas varlighet. 
Vilket vågspel av de dolda makterna 
att låta bära sig av mänskobarn 
och gjuta vinet över alla viner 
i denna skål av tunna tinningsflarn!

Men vi närmar oss i skygg rädsla 
barnets ögon, knappast vakna, 
i vilket former och färger speglas 
överväldigande, nya, nakna - 
skaparögon som skall tämja synerna 
och långsamt ordna kosmos' hem, 
skilja vattnen från valvet ovan 
och sätta jordens fäste mellan dem.

Och vi närmar oss i skräck och bävan 
de vulkaniska morgongryningar 
vilkas utbrott av eld och gejsrar 
ännu gungar oss på sena dyningar: 
då var dagen djup och evig, 
sällsamt mättad med en häftig vår; 
outhärdligt brann livet, 
som en sol i sina blåa år.

Närmar, närmar oss ångerfulla 
de sjunkna länderna, tanklöst lämnade, 
vilka gömmer våra kungaspiror 
och allt vad Mödrarna till under lämnade - 
jordens magiska läkedomar, 
spindelvävar i morgondagg, 
och den heliga växtkraften - 
allt begravet under årens slagg.

Bland de blinda, som söker makten 
i det döda förstörande, 
vandrar barnet som ett sorglöst leende 
av det levandegörande. 
Den dag då stålet sviker 
och folken ropar efter Ursprungsflödet - 
den dagen har barnet segrat, 
den dagen vändes ödet. 

*

Lyssnar jag, hör jag livet fly 
ständigt snabbare nu. 
De lugna stegen bakom - 
död, det är du.

Förr var du långt borta - 
jag höll dig alltför kär. 
Nu, när jag inte längtar längre, 
nu är du här.

Käre död, där finns i ditt väsen 
något som tröstar milt: 
vad frågar du efter om man vuxit stor 
eller hela livet spillt!

Käre död, där finns i ditt väsen 
något som renar klart: 
det som är lika hos onda och goda 
lägger du blott och bart.

Följ mig och låt mig hålla din hand, 
det lugnar djupt och gott. 
Det vackra gör du bärande stort, 
det fula gör du smått.

Det är som du ville mig något. 
En gåva vill du visst ha: 
en underlig liten nyckel - 
det lilla ordet ja.

Ja, ja, jag ville! 
Ja, ja, jag vill! 
Min fromhet lägger jag ner för din fot - 
så växer livet till. 


*

Jag läste i tidningen att någon var död, någon som jag kände till namnet. 
Hon levde, som jag, skrev böcker, som jag, blev gammal, och nu är hon död.

Tänk att nu vara död och ha lämnat bakom sig allt, 
ångest, fasa och ensamhet, och den oförsonliga skulden.

Men en stor rättvisa ligger gömd på botten av tingen. 
Alla har vi en nåd att vänta - en gåva som ingen rövar. 

*

Där slagrutan sänker sig 
går källådern fram: 
en knutpunkt för ödet, 
en allvarsam. 
Fly inte bort i drömmar 
om rikare jord. 
Här är din grund, och makterna 
har sagt sitt ord.

Det händer, om du gräver här, 
att ljunghedens mark 
kan vattnas till en lustgård 
och lövrik park. 
Det händer kanske också 
att din möda blir lönt 
med några mörka revor 
av vintergrönt.

Det ena som det andra 
har ringa vikt 
mot att du rör ditt eget ödes 
levande skikt, 
där ond makt bryts, 
där skapelse sker, 
där du och världen växer 
till mer.

Tro inte dina drömmar 
ska sannas till sist. 
Tro inte du ska få igen 
de ängar du mist. 
Där slagrutan sänker sig 
bor sträng hemlighet. 
Där händer ingenting av det 
du väntar och vet.

Dra skon av din fot. 
Var still, slå vakt. 
Här unnas dig ett möte 
med födelsens makt. 
Hur djup jäser jorden. 
Hennes själ är som din. 
Här öppnas dig en väg 
dit in. 

*

Så drivs vi, vilsna själar, fram 
från lägerbål till lägerbål, 
vet ingenting om nästa rast 
och ingenting om resans mål - 
vet, att här växlar natt och dag, 
tung kväll och väldig soluppgång, 
och att vår resa än syns kort 
och än för obarmhärtigt lång.

Jo, vi vet mer: en sömnlös natt 
lyssnar vi tyst i hemlig skräck 
in i vårt inre, till ett sorl 
som av en underjordisk bäck 
eller en snäckas svaga sus, 
där ändå hela havet hörs, 
och i vår bävan slutar vi 
att fråga vilken väg vi förs.

Så drivs vi, vilsna själar, fram 
från lägerbål till lägerbål, 
vet ingenting om nästa rast 
och ingenting om resans mål, 
men känner att vårt hjärta dras 
oemotståndligt utan val 
in mot ett okänt hemmets hav, 
som sorlar djupt i snäckans skal. 

*

De mörka änglarna med blå lågor 
som eldblommor i sitt svarta hår 
vet svar på underliga hädarfrågor - 
och kanske vet de var spången går 
från nattdjupen till dagsljuset - 
och kanske vet de all enhets hamn - 
och kanske finns det i fadershuset 
en klar boning, som har deras namn. 


*

Hur känns det, när man får vingar, då man är död, säg, mor?
Först kröker ryggen på sig, den växer så bred och stor.

Sen blir den tyngre och tyngre. Det är som man bar ett berg. 
Det rister och det brister i revben och kotor och märg.

Så rätar den upp sig med ett ryck och bär allt, allt. 
Då vet man, att man är död nu och lever i ny gestalt.

*

Jag är sjuk av gift. Jag är sjuk av en törst, 
till vilken naturen icke skapade någon dryck.

Ur alla marker springer bäckar och källor. 
Jag böjer mig ner och dricker ur jordens ådror 
dess sakrament.

Och rymderna svämmar över av heliga floder. 
Jag sträcker mig upp och känner läpparna våta 
av vita exstaser.

Men ingenstans, ingenstans.

Jag är sjuk av gift. Jag är sjuk av en törst, 
till vilken naturen icke skapade någon dryck. 

*

Sent omsider står jag vid ödenas berg. 
Runtomkring som ovädersmoln 
skockar sig formlösa väsen, skymningsdjur, 
svartvingade, 
fosforögda. 
Stannar jag? Går jag? Vägen ligger mörk. 
Stannar jag fredlig här vid foten av berget, 
då rör mig ingen. 
Lugn kan jag se deras kamp som en dimmans lek i luften, 
själv blott ett vilset öga. 
Men går jag, går jag, då vet jag ingenting mer. 
För den som tar de stegen 
blir livet saga.

Själv eld 
skall jag rida på ringlande eldormar. 
Själv vind 
skall jag flyga på vingade vinddrakar. 
Själv intet, 
själv förlorad i stormen 
slungas jag död eller levande fram, ett öde framtidstungt. 

*

Ni ropar på människor av stora mått. Vad ger stora mått åt en människa? 
Att bli till intet och glömma sig själv för det som är större än hon.

De obotfärdiga ropar. De själva skulle växa till jättar 
den stund de böjde sina knän i skuggan av de väldiga tingen.

Men höj era röster tills gudarna vaknar, tills nya gudar reser sig och svarar! 
När ingen frågar efter människor mer, då står era människor här. 

*

Också du, som våndas under allas klander, 
också du är kallad till din plats bland keruberna - 
med lejonfötter, med solvingar, 
med vördnadsbjudande människohuvud: 
djur-ängel. 
De ropar efter dig: "Oren, oren!" 
Därför att de aldrig drabbades av renhet. 
Låga, samla dina gnistor ur vråarna, 
ässjan väntar, och hammaren som smider dig till blixt 
skall lära dig blixtens snabba renhet 
och ditt namn bland keruberna. 


*

Ingen andlös sommarnattshimmel 
når så långt in i evigheten, 
ingen sjö, när dimmorna lättar, 
speglar sådan stillhet 
som den stunden -

då ensamhetens gränser plånas ut 
och ögonen blir genomskinliga 
och rösterna blir enkla som vindar 
och ingenting mer är att gömma. 
Hur kan jag nu vara rädd? 
Jag mister dig aldrig. 

*

Nattens djupa violoncell
slungar sitt mörka jubel ut över vidderna.
Tingens töckenbilder löser sin form
i floder av kosmiskt ljus.
Dyningar, lysande långa,
sköljer i våg på våg genom nattblå evighet.
Du! Du! Du!
Förklarade lätta materia, rytmens blommande skum,
svävande, svindlande drömmars dröm,
bländvit!
En mås är jag, och på vilande sträckta vingar
dricker jag havssalt salighet
långt östan om allt jag vet,
långt västan om allt jag vill,
och rör vid världens hjärta -
bländvitt!

*

Ja visst gör det ont när knoppar brister.
Varför skulle annars våren tveka?
Varför skulle all vår heta längtan
bindas i det frusna bitterbleka?
Höljet var ju knoppen hela vintern.
Vad är det för nytt, som tär och spränger?
Ja visst gör det ont när knoppar brister,
ont för det som växer
och det som stänger.

Ja nog är det svårt när droppar faller.
Skälvande av ängslan tungt de hänger,
klamrar sig vid kvisten, sväller, glider -
tyngden drar dem neråt, hur de klänger.
Svårt att vara oviss, rädd och delad,
svårt att känna djupet dra och kalla,
ändå sitta kvar och bara darra -
svårt att vilja stanna
och vilja falla.

Då, när det är värst och inget hjälper,
brister som i jubel trädets knoppar,
då, när ingen rädsla längre håller,
faller i ett glitter kvistens droppar,
glömmer att de skrämdes av det nya,
glömmer att de ängslades för färden -
känner en sekund sin största trygghet,
vilar i den tillit
som skapar världen.

*

En stillhet vidgades mjuk som soliga vinterskogar. 
Hur blev min vilja viss och min väg mig underdånig? 
Jag bar i min hand en etsad skål av klingande glas.

Då blev min fot så varsam och kommer inte att snava. 
Då blev min hand så aktsam och kommer inte att darra. 
Då blev jag överflödad och buren av styrkan ur sköra ting. 

*

Du är fröet och jag din mull. 
Du ligger i mig och gror. 
Du är det barn som väntas. 
Jag är din mor.

Jord, ge din värme! 
Blod, ge din saft! 
En okänd makt behöver i dag 
allt liv jag haft.

Strömmande varma vågen 
känner ingen damm, 
vidare vill den skapa, 
bryter sig fram.

Därför gör det så levande ont 
ini mig nu: 
något växer och spränger mig - 
käraste, du! 

*

Kunde jag följa dig långt bort, 
längre än allt du vet, 
ut i de yttersta rymdernas 
världsensamhet, 
där Vintergatan rullar 
ett bjärt dött skum 
och där du söker ett fäste 
i hisnande rum.

Jag vet: det går inte.

Men när du stiger huttrande 
blind ur ditt dopm 
tvärsigenom rymden 
skall jag höra ditt rop, 
vara dig ny värme, 
vara dig ny famn, 
vara dig när i en annan värld 
bland ting med ofött namn. 

*

Blonda morgon, lägg ditt lena hår 
mot min kind och andas orörd i din tystnad. 
Jorden öppnar vid och vidare sin jättekalk, 
född på nytt i slutet mörker. 
På klara vingar 
dalar Undret som en väldig insekt 
för att snudda lätt vid aningslösa 
vakande pistiller.

Morgon på den sjunde dagen.

*

Mogen som en frukt ligger världen i min famn, 
den har mognat i natt, 
och skalet är den tunna blå hinnan som spänner sig 
bubblerund, 
och saften är det söta och doftande, rinnande, brinnande solljusflödet.

Och ut i det genomskinliga alltet springer jag som simmare, 
dränkt i en mognads dop och född till en mognads makt. 
Helgad till handling, 
lätt som ett skratt 
klyver jag ett gyllene honungshav, som begär mina hungriga händer. 

*

Jag ville ha väckt dig till en nakenhet som en naken förvårskväll, 
då stjärnorna svämmar över 
och jorden brinner under smältande snö. 
Jag vill ha sett dig en enda gång 
sjunka i det skapande kaos' mörker, 
ville ha sett som vidöppen rymd dina ögon, 
färdiga att fyllas, 
ville ha sett som utslagna blommor dina händer, 
tomma, nya, i väntan.

Du går, och ingenting av detta har jag givit dig. 
Jag nådde aldrig dit, där ditt väsen ligger bart. 
Du går, och ingenting av mig tar du med dig - 
lämnar mig åt nederlaget.

Ett annat avsked minns jag: 
vi slungades ur degeln som ett enda väsen, 
och när vi skildes, visste vi inte längre 
vad som var jag och du...

Men du - som en skål av glas har du lämnat min hand, 
så färdig som bara det döda tinget och så föränderlig, 
så utan andra minnen än de lätta fingeravtryck, 
som tvättas bort i vatten.

Jag ville ha väckt dig till en formlöshet som en formlös fladdrande låga, 
som finner sist sin levande form, sin egen... 
Nederlag, å nederlag! 

*

Nu vet jag hur mycket du gömde och förteg. 
Där var ditt skal. 
Men varför har du gömt dig så väl för mig? 
Det mal och mal.

Jag vet det. Jag minns det: en enda sak, 
där jag har dömt - 
och sedan var ditt inres förtrollade land 
för alltid gömt.

Så länge vår kärlek har ett villkor kvar, 
om också bara ett, 
så länge är vår kärlek en sluten hand - 
och oss sker rätt. 

*

Min hud är full av fjärilar, av fladdervingar - 
de fladdrar ut över ängen och njuter sin honung 
och fladdrar hem och dör i små trista spasmer, 
och inte ett blomstoft rubbas av lätta fötter. 
För dem är solen till, den heta, omätliga, äldre än tiderna...

Men under hud och blod och innanför märgen 
flyttar sig tungt tungt fångade havsörnar, 
vingbreda, som aldrig släpper sitt byte. 
Hur vore ert tummel en gång i havets vårstorm? 
Hur vore ert skrik, när solen glödgade gula ögon? 
Stängd är grottan! Stängd är grottan! 
Och mellan klorna vrider sig vita som källarskott 
mitt innerstas tågor. 

*

Det växer ett träd under jorden; 
en hägring förföljer mig, 
en sång av levande glas, av brinnande silver. 
Som mörker för ljus 
måste all tyngd smälta, 
där bara en droppe faller av sången ur löven.

En ångest förföljer mig. 
Den sipprar ur jorden. 
Där våndas ett träd i tunga lager av jord. 
Å vind! Solljus! 
Känn den våndan: 
löften om doft av paradisunder.

Var vandrar ni, fötter, som trampar 
så mjukt eller hårt, 
att skorpan remnar och ger sitt byte ifrån sig? 
För trädets skull, förbarma er! 
För trädets skull, förbarma er! 
För trädets skull kallar jag er ur de fyra väderstrecken!

Eller måste vi vänta en gud - och vilken? 

*

Ögonen är vårt öde. 
Så ensamma blir ni, stackars ögon, 
med stjärnor, som vägrar förbarma sig 
på levande jordiskt vis. 
Hade jag sett mindre, 
tänkte jag andra tankar, 
och slapp bli en utstött, 
de rättfärdiga given till pris.

Helig, helig, helig 
är sanningen, den förfärande, 
jag vet det, jag böjer mig, 
och den har rätt till allt. 
Men kött och blod ryser, 
det levande söker livet, 
och varm är mänskors gemenskap 
och deras förakt kallt.

Och bedjande irrar jag 
bland iskalla ljusår, 
söker efter hjälp till att 
stå upp ur min grav. 
Minns med het ömhet 
ögon långt borta, 
också de förlorade 
i ensamhetens hav.

Då kan jag inte klaga. 
Då måste jag tacka. 
Med dem har jag delat 
vad jag vet, vad jag minns. 
Och genom mörkret anar jag 
hem och gemenskap. 
Älskade syskonögon! 
Ni fanns. Ni finns. 

*

Passar inte till upprorsman 
och tvangs ändå bli det. 
Varför är inte mitt öde privat? 
Varför rotar jag i det? 
Eller, om jag nu måste slåss, 
varför sker det med plåga? 
Varför inte med klingande spel, 
när sist jag tvingas våga?

Blod av mitt blod, ni som dömt mig hårt 
och mig i skam förskjutit, 
nog kände jag, då jag slungades ut, 
att mot ett helt jag brutit, 
kände en helig gemenskap 
bakom de dömande orden, 
visste med ångest: ni är jag - 
och böjdes ner mot jorden.

Men där jag låg och trodde mig stum, 
hörde jag mörkret kvida. 
Själar ur samma kvalens rum 
andades vid min sida. 
Jag hörde mitt eget rop om hjälp 
ur öde öknar stiga, 
visste med ångest: jag är ni - 
och kunde inte tiga.

Feg, feg, trefalt feg 
måste jag ändå fäkta, 
slås till jorden och resa mig upp 
med alla nerver bräckta, 
måste känna som brännjärn 
de obönhörligas domar - 
och lyda och lyda en svidande eld, 
som fram ur mörkret blommar. 


*

Skoningslöse med ögon som aldrig har sett mörkret! 
Frigörare som med gyllene hamrar bräcker isar! 
Rädda mig!

Raka som smala streck sugs blommornas stänglar i höjden: 
närmare dig vill kalkarna skälva. 
Träden slungar sin kraft som pelare mot sin härlighet: 
först där uppe 
breder de ut sin ljustörstiga bladfamn, hängivna. 
Människan drog du 
från en jordfast sten med blinda blickar 
till en vandrande vajande växt med himmelsvind om pannan. 
Din är stängel och stam. Din är min ryggrad.

Rädda den. 
Inte mitt liv. Inte mitt skinn. 
Över det yttre råder inga gudar. 
Med släckta ögon och brutna lemmar 
är den din, som levde rak, 
och hos den som dör rak 
finns du, när mörker slukar mörker. 
Mullret stiger. Natten sväller. 
Livet skimrar så djupt dyrbart. 
Rädda, rädda, seende gud, 
vad du skänkte. 


*

Unga viljor viner 
som herrelösa spjut. 
Ångest har kastat dem 
i rymderna ut. 
Skälvande av stridslust 
och överflöd på styrka 
söker de mål att drabba, 
söker de makter att dyrka.

Men viljor som mognar, 
de blir träd och slår rot, 
beredda till att skydda 
ett land vid sin fot, 
ett litet stycke mark, 
men nödvändigt som livet, 
där något dyrbart växer, 
av vindarna rivet.

Om gläntan syns trång 
emot rymder utan slut 
och trädet kanske livlöst 
mot blixtrande spjut, 
så glöm inte lövet 
med den livsgröna färgen, 
och glöm inte saven, 
som sjuder genom märgen.

Var inte rädd, var stilla 
den skördens natt, 
då rösterna säger: 
Din gräns är satt. 
Du också skall stillna 
bland de vakande trogna. 
Du också skall slå rot, 
och bli träd, och mogna.

*

För många gånger har jag gått genom porten.

Den lyfter sig så högt och suddas ut i solljus, 
och under bågen hör man gå 
eviga vindar i eviga rum. 
Tröskeln är av löftesstenar, trappa till ett altare, 
dit den slipper fram, som helgar sig till gåva 
med sin gångna tid och sin kommande tid 
och en hel vilja.

För många gånger har jag gått genom porten.

Och ändå ber jag:

Väktare vid dörren, all börjans herre, 
släpp mig fram! Jag orkar ännu. 
Så sant som jag aldrig gömde något undan, 
tag, men tag till sista skärven.

Den dag jag delar, den dag jag räknar, 
spärra min väg och kasta mig i smältugnen. 
Allt är dörr. Allt är början. 
Livets axel är i dina händer.

Hel går jag under svindlande bågen, 
och eviga vindar i eviga rum 
dricker min gåva. 

*

Din röst och dina steg faller mjuka som dagg på min arbetsdag. 
Där jag sitter är det vår i luften omkring mig av din levande värme. 
Du blommar i min tanke, du blommar i mitt blod, och jag undrar bara, 
att inte mina lyckliga händer slår ut i tunga rosor.

Nu sluter sig vardagens rymd kring oss två, lik en len lätt dimma. 
Är du rädd att bli fånge, är du rädd att drunkna i det gråa? 
Var inte rädd: i vardagens innersta, 
i allt livs hjärta, 
brinner med stilla nynnande lågor en djup, hemlig helg. 

*

För den stora förödmjukelsens timme vill jag också tacka, 
timmen då man ser att man är naken 
och utan en grumlande rest av stolthet 
låter sig ordnas in 
som ett dammkorn i strimman av förunderliga världar - 
förunderligt allt, förunderligt hälsan och livet, 
förunderligt tak, bröd och vatten, 
och mer än annat förunderligt den oförtjänta nåden 
av en människas evigt upprättade tillit. 

*

Genomskinlig, klar och het, 
vackra mantel, slå opp, 
smyg dig tätt som ett vatten 
om min väntande kropp. 
Jag står bunden och stilla, 
har ej trots att spilla.

Har ej motstånd mer, 
ingen lönlös strid. 
Så i ångest utan luft 
får man bidandets frid. 
Här har allt hopp stannat, 
vill inget annat.

Som ett asplöv min kropp, 
som en flämtning min själ, 
och där långt innanför 
är jag fri likaväl. 
Stor tystnad rör mig 
bortom allt som förgör mig. 

*

Osårbar, osårbar 
är den som fattar ursprungsordet: 
Det finns inte lycka och olycka. 
Det finns bara liv och död.

Och när du har lärt det och slutat jaga vinden 
och när du har lärt det och slutat skrämmas av blåsten 
så kom tillbaka och lär mig ännu en gång: 
Det finns inte lycka och olycka. 
Det finns bara liv och död.

Jag började stava, när min vilja föddes, 
och slutar stava, när min vilja har upphört. 
Ursprungsordens hemlighet 
förvärvar vi intill döden. 

*

Alla de försiktiga med långa håvar 
träffar havets jätteskratt. 
Vänner, vad söker ni på stranden? 
kunskap kan aldrig fångas, 
kan aldrig ägas.

Men om du rak som en droppe 
faller i havet att upplösas, 
färdig för all förvandling - 
då skall du vakna med pärlemorhud 
och gröna ögon 
på ängar där havets hästar betar 
och vara kunskap. 

*

Här i evig blåst 
pinar sig martall upp ur stenen, 
kröker sig trött, 
knyter sig trotsig, 
kryper kuvad.

Svarta mot kvällens stormhimmel 
tecknar sig vridna spökkonturer. 
Vidunder grips av leda 
för vidunder. 
Går ett stönande genom de rivna kronorna: 
O att se en enda gång 
rak emot ljuset 
stiga en kungaek, 
en gossebjörk, 
en gyllene jungfrulönn.

Göm dina drömmar, krympling. 
Här är de yttersta skären. Så långt ögat når: 
martall. 

*

Omkring mig simmar förfärliga munnar. 
Förstadståget dunkar.

Detta är mödrar. 
Rovfiskmunnar, 
spärrade och spända i girig ångest: 
äta eller ätas. 
Själva uppätna (ingen har märkt det) 
släpar de sitt innanmäte i kassen. 
Döda ögon, död ångest, 
rovfiskmunnar.

Detta är den älskande. 
Färgsvullen svampmun 
suger efter sitt byte. 
Skammen att ha givit sig, den lurades skam 
suger efter tusen triumfers hämnd, 
blir aldrig mätt, 
lagrar sig i pinad fräckhet 
runt en blöt svampmun.

Detta är den fromme, 
som med helig snörpning 
gömmer och förnekar sina läppar. 
Syns inte, finns inte - 
Gud själv kan inte se dem. 
Varför är han rätdd för sina läppar? 
Hur ser du ut när han sover?

Detta är den lyckliga, 
hon som blev en ägande. 
Bland alla de kämpande 
är hon den som segrade. 
Ingen hävstång bänder upp de käkarna, 
hopskruvade kring livsvinsten.

Men där vid fönstret, 
halvöppen, 
blommar en mun som ingenting fångar. 
Vad andas du så över vida världen, 
så världsfrämmande? 
Dig själv?

När skall du skrämmas dit ner i djupen 
till rovfiskar 
och sugmunnar, 
snappa vilt efter jagat byte, 
hugga förtvivlat åt de andra? 
I morgon redan, 
om du vill leva.

Så vill jag ta min stav och vandra 
och söka en annan värld åt dig, 
en värld där munnar får vara blommor 
och andas som blommor 
sin livsanda 
och flöda som blommor 
av djupa skänker 
och stå som blommor 
lyckligt öppna.

Omkring dig glafsar våra djuphavsmunnar. 
Förstadståget dunkar. 

*

Havssvall, kom sköljande, 
ge mig den salta och runda klangen att smaka, 
den som gavs mig 
till ett urnamn åldrar och åldrar tillbaka! 
Ord, som inga dödliga 
läppar kan uttala, 
ligger gömda 
inne i svallen svala.

Länge, för länge 
svalt jag på lättuttalade människoord. 
Jag vill uppstå, 
jag vill mätta min mun vid moderns bord. 
Som ett förvillat barn 
i ledans ånger 
vänder jag hungrig om 
till hemmets sånger.

Låt mig dricka 
språkens språk ur eviga dova brus. 
Låt mig klarna 
till ditt vilande djup av skapelseljus. 
Innanför själ och ande 
hör jag dig sjunga. 
Stig i mitt blod, och blomma 
i min tunga! 

*

Den vägen är smal, som två har att gå, 
omänskligt smal, kan det tyckas ibland, 
och är väl en människors väg ändå.

Ur det begravnas urtidsslam 
reser sig vidunder, väckta av värmen, 
och spärrar vägen där du vill fram.

Ingen flykt kan göra dig fri. 
De möter på nytt vid nya vägar. 
Du har inget val. Du måste förbi.


Den vägen är brant, som två har att gå, 
förnedringsväg, kan det tyckas ibland, 
och är väl en segerns väg ändå.

Ensam stig går runt i en ring, 
samma hägring i samma sand, 
samma törst efter fjärran ting.

För två som strävar en vinning jag vet, 
fastare, tyngre än enslingens drömmar: 
den svåra växten till verklighet,

ja ända in i den innersta märg, 
där människan växer ur splittrade tågor 
och blir sig själv en rot och ett berg.

Den vägen är lång, som två har att gå, 
vilseväg, kan det tyckas ibland, 
och har sina märken och mål ändå.

Har sina änglar i ljungeldsdräkt. 
De rör vid stoftet med brinnande hand, 
och tunga kedjor blir dimma och fläkt.

De rör vid jorden med brinnande fot 
och skapar den ny i morgonglöden 
och full av hälsa och tröst och bot

och full av makt över mötande öden 
och innerligt ljus, som två tar emot. 

*

Ni väger med falska vågar 
och mäter med falska mått, 
inte inför kadin, som dömer brottslingar, 
men för Allah, Allah, välsignat vare hans namn, 
han som har skapat livet.

Tusen dadlar köper ni för en liten pärla, 
men jag, som hungrade i öknen, 
är led på mitt pärlsydda bälte, 
som ingen näring ger, 
och jag, som försmäktade i sanden, 
återfinner icke prakten i mitt dolkfäste, 
sirat med juveler, 
som ingen törst släcker.

Ännu i denna minareternas stad, långt från öknen, 
bugar jag icke för de stolta portalerna, 
de gyllene grindarna, 
men väl för de ringa, för de avsides brunnarna, 
dit dammiga herdar leder sina hjordar, 
när de kommer med mjölk om kvällen. 

*

Din värme, din mjuka värme 
ber jag om, 
som strömmade långt innan mänskan 
på jorden kom. 
I urskogsgömmenas duniga 
fågelnästen 
bar samma skyddande värme 
livets fästen.

Ur ångestbrinnande himlar 
sjunker vi ner 
i boets mörker, där livet 
ej frågar mer. 
Ty molnens lekar är hägring 
och spegelstänk, 
men allt som föds och föder 
är djupets skänk.

Det dagas, och rymden ljuder 
av vingesus. 
Den svävande fågeln jublar: 
Jag lever av ljus! 
Men gömt i det tysta vilar 
hans ve och väl. 
Din värme, din djupa värme 
ger mig själ. 

*

Över stadens suckande torn 
sjönk all jordens nöd: 
brand, pest och hunger, 
örlig och ond bråd död.

Folket trängdes i kyrkorna, 
böjde knä i fruktan, 
hörde prästerna be till Gud 
om kraft att bära hans tuktan.

Mödrarna vid brunnen 
visste sig ingen råd: 
"För barnens skull, för barnen 
måste där finnas nåd.

Fast i synd födda 
är de oss mycket kära, 
är de oss mycket dyrare 
än himmelrikets ära."

Vithårig, okänd 
en steg före de andra, 
vinkade dem att följa, 
började vandra.

Myllrande fram ur portarna 
följde fler och fler. 
Mitt i staden låg ett hus. 
Där ledde en trappa ner.

Hårdstampat jordgolv, 
pall och skål av trä. 
Klädd i en tagelkåpa 
låg en man på knä.

Ödmjuk vördnad 
i alla blickar brann: 
"Rik är ändå staden! 
Här bor en helig man.

Uppåt i förbön är hans 
ansikte vänt; 
märken i hans tärda drag 
har våra synder bränt."

Bittert log den gamla. 
"Vad är det ni ser? 
En stor helig kärlek 
och ingenting mer?

Ett ansiktes öppna skål 
av saligt tålamod, 
som höjer sig i hunger 
mot alla smärtors flod -

en het andes bägare 
av blödande rubin, 
hängivet väntande 
på Herrens vredes vin -

en önskan att den älskades 
värsta tuktan lida - - 
och ingen ser, hur blixten ledes 
ner ur himlar vida?

Staden gav eko 
och skalv i samma klang, 
då han, den starke bedjaren 
sin herre betvang.

Ryck upp all vallmo, 
som ber om smärtans vårar! 
Hugg ner alla svarta träd, 
som längtar att bära tårar!"

Då steg där fram ur hopen 
en man full av glöd, 
fällde den gamla till marken - 
hon föll och var död.

De korsade sig, de smög sig bort, 
den stadens döttrar och söner. 
Och upp mot himmelens vredesvalv 
steg åter den heliges böner. 

*

En gång var vår sommar 
en evighet lång. 
Vi strövade i soldagar 
utan slut en gång. 
Vi sjönk i gröna väldoftande 
djup utan grund 
och kände ingen ängslan 
för kvällningens stund.

Vart gick sen vår evighet? 
Hur glömde vi bort 
dess heliga hemlighet? 
Vår dag blev för kort. 
Vi strävar i kramp, 
vi formar i strid 
ett verk, som skall bli evigt - 
och dess väsen är tid.

Men än faller tidlösa 
stänk i vår famn 
en stund då vi är borta 
från mål och namn, 
då solen faller tyst 
över ensliga strån 
och all vår strävan syns oss 
som en lek och ett lån.

Då anar vi det villkor 
vi en gång fick: 
att brinna i det levandes 
ögonblick, 
och glömmer det timliga, 
som varar och består, 
för den skapande sekunden, 
som mått aldrig når. 


*

Ljuvligt sjungande jungfrur, mig kan ej lemmarna längre 
bära - o vore jag, vore jag blott isfågeln, där han 
fram över vågornas skum av halkyonerna buren 
svävar med sorglös håg, heliga fågeln!

Anm. Den åldrande körledaren syftar på sägnen, att isfågeln då han 
blir gammal och orkeslös bäres av honorna, halkyonerna. 

*

Säg det endast till de visa, 
att det ej blir dårars gamman: 
det som lever vill jag prisa, 
då det trår till död i flamman.

Sänkt i kärleksnätters dyning, 
som allt ursprungs ursprung hyser, 
anar du en sällsam gryning, 
då den stilla lågan lyser.

Mörkret kan ej hålla kvar dig, 
och den heta nattens mening 
är blott nytt begär, som drar dig 
mot en högre, ny förening.

Fången, tvingad och berusad 
flyger du, mot ljuset vänd, 
fjäril, tills du eldomsusad 
äntligt är förtärd och bränd.

Och till dess du detta nått, 
detta: dö och bliv, 
vankar du som främling blott 
i ett skymningsliv. 

*

Med blott en vink avvisar han de ting 
som kan förplikta eller stänga inne, 
ty närmre, högre drager i hans sinne 
det evigt kommande sin ring.

Gestalter fyller rymden vart han vänder, 
och kallar en, är han beredd att gå. 
Men lämna intet i hans lätta händer 
av det som tynger dig - de kommer då

till dig en natt i brottningskamp och prövning 
och rasar genom huset som en storm 
och kramar dig i skapelsens bedövning 
och bryter loss dig ur din fasta form. 

*

De följde honom tätt och utan nåd, 
slungande brokig fasa, medan han 
förlorad flydde, blott ett villebråd. 
Hans fjärran fäders stolta glans försvann

och gällde ej. Ty så har ofta flytt 
ett jagat djur - det räcker. Då till slut 
blixtrade floden fram - och ett beslut 
lyfte hans nöd och gav honom på nytt

hans arvedel i furstars blod och rang. 
Adliga damers löje och behag 
gör än en gång sin sötma i hans drag,

tidigt fulländade. Sin häst han svang 
till språng, som liknade hans hjärtas slag 
och som till fest i forsen ut han sprang. 

*

Vi, vi äro äldre än ni, 
jordens barn, ni stolta, ni unga. 
Kaos' uråldriga röst äro vi, 
Kaos' oformliga sång vi sjunga.

Vi, vi äro moln på flykt, 
vi äro vind, vi äro vatten, 
klagande vekt, klagande skyggt 
långt genom svarta senhöstnatten.

Vi, vi äro lögn och lek, 
rolös ropande lek med tårar. 
Månen, vår herre, står trånande blek. 
Han, kung Vesäll, drar oss och dårar.

Jordbarn - när regnet blir hårt, 
härdar och ljusa hem ni bygga. 
En makt han ni, som skrämmer oss svårt - 
hårda stålet i händer trygga.

Kom, drick oss ur månens skål, 
smaka den bleke förtrollarens safter, 
kasta vid vägen ert fasta stål, 
sänk er i Kaos' formlösa krafter!

Men åt solen i stormande höst 
bygga ni tempel till skydd mot natten. 
Vi söka ve som en rusande tröst - 
vi äro vind, vi äro vatten! 

*

Gott sticker du, törne. 
Väl bita ni, markens onda små pilar. 
Slapp, trög, vårdslöst tung 
min fot på vägen vilar. 
Tvingad hårt till spänning, 
när törntagg stinger, 
fjädras min svidande fot till språng - 
i flykt fram han springer. 

*

Havet vilar morgonstilla, 
aldrig tyckes det stormar haft, 
likt en mäktig ande 
soligt morgonstilla, 
tung av andakt - lätt 
av klarhetens kraft. 
Skarpt och noggrant speglas 
klippornas nakna stup. 
Genomskinligt enkelt 
ligger det vida djup. 
Linjeklart, 
lätt och rent står allt, 
tecknat säkert i luftig ro, 
sköljt i doften av salt. 
Linjeklar, 
tankfull, jämn och ren 
skrider dagen i rymdens ljus, 
fin som en ädelsten. 

*

Jag vet en väg som leder hem. 
Den vägen är tung att gå. 
Var vandrare där blir en fattig man 
och liten och ful och grå.

Jag vet en väg som leder hem. 
Den vägen är kal och ren. 
Den är som att luta sin varma kind 
mot obarmhärtig sten.

Men den som känt den stenen 
mot kindens isade blod, 
skall märka, hur mild dess hårdhet är, 
hur trogen och fast och god.

Och han skall tacka stenen 
och hålla det hårda kärt 
och prisa det enda kämpaspel 
som var sin seger värt. 

*

O hav, hav, 
hur stark den dryck du bräddar! 
Din stora kyla 
är helig rening klar. 
Din ljusfamn 
är hälsa sval för människors barn, för oss som läkdom älska.

Ty du, hav, 
strålande mjukt, rytande hårt, 
falskt, och troget alltid, 
är liknelse skön för sköna ting: 
för tappra hjärtans saltskummiga väg i världen. 

*

Du min dag! Jag vill inte 
bli bara natt och hårt slagg - 
ty från din kind spreds ljuvligt orörd 
vårmorgnars glans av dagg.

Du min sol! Jag vill inte 
bli bara höst och vind kall - 
ty i din blick log segerglada 
vårhimlars blå kristall.

Du min ro! Jag vill inte 
bli bara trots och segt krig - 
ty allför ungt och knoppningsgyllne 
nytt liv du gav åt mig. 

*

Nu är det slut. Nu vaknar jag. 
Och det är lugnt och lätt att gå, 
när inget finns att vänta mer 
och inget finns att bära på.

Rött guld i går, torrt löv i dag. 
I morgon finns där ingenting. 
Men stjärnor brinner tyst som förr 
i natt i rymden runtomkring.

Nu vill jag skänka bort mig själv, 
så har jag ingen smula kvar. 
Säg, stjärnor, vill ni ta emot 
en själ, som inga skatter har?

Hos er är frihet utan vank 
i fjärran evigheters frid. 
Den såg väl aldrig himlen tom, 
som gav åt er sin dröm och strid. 

*

Jag har aldrig sett din läkande hand. 
Du kommer i mörkret, när ingen vet. 
Jag bidar i tystnad och tillit skygg 
i ensamhet.

Du min syster och mor, du och jag och ej jag, 
ditt namn är natt, det är gåta skum. 
Jag anar dig väldig, mäktig, blind 
och ljudlöst stum.

De vet fasors djup, som jag ej sett, 
jag bävar att bryta din hemliga lag. 
Men tröst vet du mild, som nekas mig 
av solklar dag.

Jag har tigande gömt hos dig mitt sår 
och värkt bland törne, tills själen var tom. 
I mörkret rörde du törnet - det sprang 
i vildrosblom. 

*

Väl den som gudar har 
han har ett hem. 
Tröst och en tryggad grund 
skänks blott av dem.

Vig dig till kämpe 
vid en altarrund. 
Frälst är din själ 
i bönens stund.

Vilan dig väntar 
blott i strid. 
Först mellan sköldarna 
givs det frid.

Tvång till blanka vapen, 
fara och tro
så blir ett hem dig rett, 
där du kan bo. 

Du visste då! 
Ty hade du ej vetat, 
du skulle aldrig kunnat säga så.

Sällsamma skymningsglädje, att du också visste 
allt detta tunga. 
Din vilsna vänskap genom sekler strövar. 
Det lugnar feberns brand. 
Och när jag somnar tröstad, 
det känns, som satt du vid min säng, likt far, och höll min hand. 

*

De ha vunnit. De vila. Hur deras kronor lysa. 
Deras långa, långa vila har intet slut. 
De ha smakat mörkret. De ha druckit döden. 
Deras ord var evigt: "Amen!" 
Deras trofaste Gud 
i den hårda natten band deras ärekrans. 
Dess namn är mer än glädje. 
Dess namn är livets djupa tapperhet.

De ha vunnit. De vila. Hur deras kronor lysa. 
Må vi härda ut. Se, livet är icke långt. 
Må vi minnas vilan. Må vi minnas kronan. 
Må vi minnas lösenordet. 
I en karg himmels trygd 
är vår sista boning redd och vår fasta borg. 
Dess namn är mer än glädje. 
Dess namn är livets djupa tapperhet. 

*

Var jorden natt är full av ont. 
Hjärta, lär dig att tiga. 
De hårda själar, hårda sköldar 
spegla ljus från stjärnornas hem.

Din klagan gör dig mera svag. 
Hjärta, lär dig att tiga. 
Blott tystnad helar, tystnad härdar, 
orört kysk och skuldlöst sann.

Du söker kvalets heta liv! 
Hjärta, lär dig att tiga. 
Av sår och feber stärkes ingen. 
Ljus som stål är himmelens borg. 

*

Ni trogna ting, 
som vill min tro begära, 
jag glömmer hos er 
att jag har mänskor kära.

Ni säkra ting, 
för er jag lugnt kan falla, 
men dimmor och dagg 
är vänskapslöften alla.

Ni starka ting, 
som kropp och själ ej äger, 
o red mig hos er 
det tryggaste bland läger!


Och ändå - du, min vän, 
du gav mig tingen. 
Din skönhet är i dem. 
Annars fanns där ingen.

Du blev min tunga törst 
till vita världar. 
Du blev den syn, som sval 
mot all sorg mig härdar.

Du skymt av fjärran mål, 
som spänner vingen, 
min väg är väg till dig. 
Annars fanns där ingen. 

*

Nattens dop av djupet, 
du, i vars flöden 
anden tror sig snudda vid 
det hav som kallas döden - 
det är livets hav han rör, 
livets bävansvärda 
bortanför...

Skänk din dvalas gåta! 
Långsamt jag stiger 
i det underjordiska 
dimmiga vattnet ut 
det som osett sköljer 
vårt dagslivs rötter, 
det som bär 
vårt dagslivs skum - 
det ur vars mörker 
lyfte sig vaknad, 
alltför djup för vad tanken vet, 
kroppens fina, vördnadsvärda, 
mäktiga, mäktiga härlighet.

Skänk din dvalas gåta, 
skölj från min ande 
den gångna dagens vissnade 
rester och damm! 
Död, som ger livet, 
låt mig åter dyka 
livsförnyad i ljuset fram! 

*

Här går nya vägar. 
Låt oss vandra fromma. 
Kom, låt oss söka 
någon ny och vacker blomma.

Kasta det vi äger! 
Allting nått och färdigt 
livlöst oss tynger, 
dröm och sång och dåd ej värdigt.

Liv är det som väntar, 
det man ej kan veta... 
Kom, låt oss glömma! 
Låt oss nytt och fagert leta! 

*

Oskadd ur rök och brand 
går den som vill ett verk. 
Hör, du ande, du äventyrliga, 
hör väl och märk!

Vildvingade fjäril, 
all blom är din. 
I de bittra dödsblom 
steg du strafflöst in,

svingar barnslig ur djupen, 
där din nöd var störst, 
oskyldig och ren som eld 
av din framtidstörst,

skrattande sakta, sakta 
- ty vilken väg är tårar värd? - 
ser livet locka 
som en upptäcktsfärd.

Utan skam, utan skuld 
väger du ont, väger du gott. 
Allt det du sökt och allt du fann 
blev dig trappsteg blott -

trappsteg fram till dåd. 
Hör, du min ande, hör och märk! 
Oskadd ur rök och brand 
går den som vill ett verk. 

*

I vårtid, i groddtid, 
då brister frönas skal, 
och råg blir råg och tall blir tall 
i frihet utan val.

En ilning av vällust 
går genom själ och kropp 
att jag är jag, nödvändigt jag
en brodd, som hittat opp,

ett vårskott, vars växtkraft 
jag knappast anar än - 
men stammens sav med bitter smak 
med lust jag känner den.

Så bort, all min feghet! 
Jag hör min framtid till. 
Jag tar mig rätt att växa nu 
som rotens krafter vill. 

*

Jag har frågat en stjärna i natt 
ett ljus långt bort där ingen bor:
Vem lyser du, främmande stjärna? 
Du går så klar och stor.

Hon såg med en stjärneblick, 
som gjorde min ömkan stum: 
Jag lyser en evig natt. 
Jag lyser ett livlöst rum.

Mitt ljus är en blomma som vissnar 
i rymdernas sena höst. 
Det ljuset är all min tröst. 
Det ljuset är nog till tröst.

Känn så nära Verkligheten bor. 
Hon andas här intill 
i kvällar utan vind. 
Hon kanske visar sig när ingen tror.

Solen glider över gräs och häll. 
I hennes tysta lek 
är livets ande gömd. 
Så nära var han aldrig som i kväll.

Jag har mött en främmande, som teg. 
Om jag räckt ut min hand, 
jag snuddat vid hans själ, 
när vi gick om varann med skygga steg. 

*

Segern, segern har ingen röst, 
inget rusande jubelbrus. 
Finns det så enkla och jämna vägar 
under så nyktert sparsamt ljus?

Segern, segern har ingen färg. 
Mot hans blick synes prakten arm. 
Stilla och blek i sin bleka gloria 
glider han hem ur lögn och larm.

Segern, segern är sällan sedd, 
drar förbi som en andegäst. 
Salig är den, som hans klara skepnad 
väntar med ljus vid dödens fest. 

*

Vid klippan låg Prometheus smidd. 
Ett barn gick fram i tidiga morgonstunden. 
"Stanna, barn, och se här 
människors vän i järn smidd 
för allt vad gott hon gjorde!" 
Men barnet, skrämt 
av ordens storhet, ögonens trots, 
smög förbi med en bön till Zeus 
bort till vänaste lekar. - - 
Jag ville följa dig tyst, där du går. 
De visa och barnen, de leka sig till 
vad i himlen är gömt. 

*

Ett källvatten är rättvisan, 
färglös och klar. 
En svårmärklig och egen 
fin smak den har. 
Men slik dryck är så fattig, 
när vin finns att få. 
Bara vatten är källan. 
Jag längtar dit ändå.

Bara vatten är rättvisan, 
just inget att nå - 
alltför nära, svår att älska, 
kärv dryck att få. 
Herre, ge mig rättvisa, 
ge min själ dess art! 
Herre, ge mig vatten, 
färglöst och klart! 

*

Du ska tacka dina gudar, 
om de tvingar dig att gå 
där du inga fotspår 
har att lita på.

Du ska tacka dina gudar, 
om de gör all skam till din. 
Du får söka tillflykt 
lite längre in.

Det som hela världen dömer 
reder sig ibland rätt väl. 
Fågelfri var mången, 
vann sin egen själ.

Den som tvingas ut i vildskog 
ser med nyfödd syn på allt, 
och han smakar tacksam 
livets bröd och salt.

Du ska tacka dina gudar, 
när de bryter bort ditt skal. 
Verklighet och kärna 
blir ditt enda val. 

*

Gamlefar har jag sett i sommarnattens ljus, 
i nattens klöverdofter blitt allena. 
Vid gårdens brunn 
stod han böjd, 
slipade slåtterfolkets liar. 
Som en vissnande skugga så grå, 
så gammal han som gården, 
syntes han ändå leva så levande liv som den. 
Hans spröda sång, den glömmer jag icke.

Du myndige far i gården, 
för gamlefar är du pilt ändå. 
Jag är den förste som vände din jord. 
När plogen strävar i fåran, 
minns du mig då? 
I hedenhös 
började jag av undanvräkta stenar 
resa det rös, som gärdar ägornas gräns.

I tusen år 
har jag byggt det och byggt med er alla som byggde, 
hållit i plogens skaft med er alla som plöjde.

Jag har del i ert verk, 
har en rätt att kräva. 
Du känner den väl: 
den, att den heliga säden växer 
alltjämt, alltjämt 
här på de marker, där jag 
för första gång den sådde.

*

Några hjärtan är skatter, 
som aldrig kan ta slut. 
Ägaren strör det givmilt 
i solströmmar ut. 
Tacksamma tar vi 
gåvan i varsam hand. 
Hell och säll, välsignad du, 
som aktar guld som sand!

Några hjärtan är eldar, 
som brinner djupt i lönn. 
I kallaste natt där kastas 
ett återsken på snön. 
Så bergtagen ingen 
i ständig längtan går 
som den som har sett det skimret en natt 
och fram till elden trår. 

*

I kväll har himlen ingen skrud. 
Han huttrar naken. 
Och aldrig såg jag förr hans blick 
så alltför vaken.

Säg, när du somnar in i kväll: 
En dag är vunnen. 
På vägen där man mister allt 
en rast är hunnen.

Så skall du leva dag för dag 
och ständigt mista, 
och ändå vilja vara kvar 
in i det sista.

Så skall du finna livet starkt, 
som orkar brinna. 
Så skall vart miste bli en vinst - 
ty du skall hinna

allt längre mot den livets grund, 
som fött dig naken 
och bortom alla drömmars svek 
är själva saken -

tills i ditt största mistes stund 
din själ förbrunnen 
går till de släckta ljusens stad. 
En dag är vunnen. 

*

Säg mig, dis från Kunskapsbrunnarna, 
finns det väl ting att visa mig här? 
Svindel griper mig, skratt och skrämsel. 
Luften har stigar som bär!

Ensam med dig, du örnögda, 
vandrar jag långt, så långt ut, 
frusna vägar, klirrande vägar 
utan ett mål eller slut.

Alla heliga kärleksdagar 
känner sin kväll och sin ensamhet. 
Trogen väntar i kvällsljuset 
du, som spejar och vet.

Allt jag möter lämnar jag åter. 
Dis, du läker brinnande sår. 
Klirrande vägar, klirrande vägar 
glad med dig jag går.

Följ mig fram genom livsdagarna, 
lär mig säga vid mörkrets dörr: 
Intet visste jag, litet vet jag,
mer dock än förr!

*

Ack låt mig leva riktigt 
och riktigt dö en gång, 
så att jag rör vid verklighet 
i ont som i gott. 
Och låt mig vara stilla 
och vörda vad jag ser, 
så detta får bli detta 
och inget mer.

Om av det långa livet 
en enda dag var kvar, 
då sökte jag det vackraste 
som jordlivet har. 
Det vackraste på jorden 
är bara redlighet, 
men det gör ensamt liv till liv 
och verklighet.

Så är den vilda världen 
ett daggkåpeblad 
och ini skålen vilar 
en vattendroppe klar. 
Den enda stilla droppen 
är livets ögonsten. 
Ack gör mig värd att se i den! 
Ack gör mig ren! 

*

På utbredda vingar i vidderna seglar örnen. 
Luften är tunn, där han glider, och svår att andas. 
I fjällvinterns ödsliga luft är han ensam vida. 
Skymning och köld är hans följe - 
hans enda glädje 
glädjen att känna sig flyga på starka vingar.

Så högt färdas du i de tommaste vinterhimlar, 
tapper som örnen i kraft av en ljungeldsvilja. 
Du avstod att sträva till lycka, du valde stigar 
branta, som skrämmer oss veka. 
Så blek du vandrar, 
vandrar med snabba och spänstiga steg som vinden.

Min värld liknar din, och den liknar den ändå inte. 
Skrattande dansar min stjärna bland stjärnegåtor. 
Din järngråa glädje, den älskar jag långt ur fjärran. 
Låt mig få gå vid din sida 
och nå med blicken 
in i din vintriga värld och din ljungeldsvilja! 

*

Nu ropar natten högt i nöd, 
av okänd ångest full. 
Nu tänder jag här två raka ljus 
för eviga mörkers skull.

Om Herrens änglar drar här fram, 
så kallar skenet dem, 
så hör de, hur lågorna sjunger min bön, 
och bär den med sig hem.

De är kämpar, som går i brynjor av eld 
med bud från den Väldiges hus 
Deras tal har ej ord för hårt och ljuvt, 
men väl för brinnande ljus.

Det är därför de står på stormens rygg 
mellan piskande vingars dån, 
det är därför de ler åt mörkrets makt 
och möter kölden med hån.

O Herre min Gud, förfärlige Gud, 
jag hör din mantels brus. 
Jag ber om blommor och ber om fred - 
men ge mig brinnande ljus! 

*

Ödet är en öken. 
Där bor Gud. 
Söker du ditt Sinai, 
får du hans bud.

Ödet är en teg med 
sten i överflöd. 
Väl den som härdigt bär: 
han skall vinna bröd.

In i himlens salar 
går ingen förr 
än han stigit oförskräckt 
genom Ödets dörr.

Du vet du bär en black 
och hör hur kedjan slamrar. 
Men den kan smidas om till sköld 
av en som flitigt hamrar.

Du vet du bär ett gift. 
Men alla dödens safter 
blir i en klok och varsam hand 
till goda läkekrafter.

Du tror du bär ett kors, 
men det är verktyg bara. 
Ditt liv är stoff. Se här, tag fast, 
och låt martyren fara!


Önska dig inget, som andra har fått: 
allt händer en enda gång. 
Önska dig inte vad någon skald 
har sjungit i sin vackraste sång.

En stjärnljus natt, när du vakar, 
skall Ödet slå på din dörr 
och söka dig med ögon av sällsam färg, 
som aldrig någon talat om förr.

Hon sjönk som dagg ur luften, 
hon föddes av rymdens famn, 
och ingen, ingen har mött hennes blick, 
och ingen har givit henne namn.

Till dig är hon kommen ur Intets land, 
för dig är hon skapad nu, 
och ingen, ingen i tiders tid 
har kysst hennes läppar mer än du. 

*

Asarna red över regnbågsbron 
med frostvita vapen, 
skymtade fjärran i Järnskogsmörkret 
drypande odjursgapen. 
Svärden klang och lyste, 
när jättars namn hördes. 
Rösternas genljud, hovarnas dån 
långt i rymden fördes.

Alferna gick i spirande gräs 
mjukt på smidiga fötter. 
Träd sprang i blom, när alferna steg 
lätt över knotiga rötter. 
Jordriket gladde sig, 
groende vår drog in, 
majnatten lyste vit 
av alfers vita skinn.

Asar och alfer drog till ting 
och delade jordens makt. 
Asarna satt som huggna stoder, 
tunga av urtidsprakt. 
Alferna gled som skuggor 
de vankar som de vill
skuggor av allt som inte finns 
men en gång kan bli till.

Asar och alfer rådslog 
och delade jorden så: 
åt asar allt som en hand kan ta 
och allt ett ord kan nå, 
åt asar allt som är talat 
och all den tid som flytt 
åt alfer det som sedan är kvar: 
allt namnlöst nytt.

Asar och alfer rådslog 
och delade människors ätt: 
åt asar dem som håller fast 
vid fädernas ärvda rätt, 
hövdingar och krigare 
och alla offerpräster 
och alla som ber i tempel
från öster och till väster.

Asar och alfer rådslog 
och delade människors släkt: 
åt alfer dem som lyder blint 
en dag som än ej bräckt, 
alla som blotar i skogen 
och fädernas lag ej stöder 
och alla som växer som vilda träd 
alla, från norr till söder.

Så de rådde, och så det blev. 
Så styr de jordens ring. 
Asarna rår över lösen i strid 
och synliga tecken och ting. 
Men alferna styr de tingen 
som aldrig ett namn har haft, 
och allt vad de har och allt vad de ger 
är fruktbarhetens kraft.

I världsträdet nio dagar 
offrad hängde han 
så blek såg jag ingen annan, 
gud eller man
rak, med sammanbiten mun, 
härskarhänderna knutna, 
över offret som han gjort 
ögonlocken slutna. 
Men min håg 
spratt som en orm jag ropade: Vem har gjort det? 
Den mörka rösten svarade, skälvande låg: 
Jag själv har gjort det.

Litet vet jag om visdomsbrunnen, 
längade aldrig dit. 
Dess glans är svart. Jag vet en källa, 
glimmande silvervit: 
djupt, djupt vid livets rötter 
sköljer en våg mitt sinne. 
Ingen krävde mitt öga som pant. 
Jag dricker fritt där inne. 
Som en ström 
flyter min dag som hade jag aldrig sport det 
främmande svar, jag hör var natt i min dröm: 
Jag själv har gjort det.

Då tycks mig jordens blommande vår 
som döda ting och stoft 
mor honom, offrad åt sig själv 
i askens vinande loft. 
Då söker min tanke förgäves en brunn, 
som syns mig bragden värd, 
en dryck, som måste vinnas hårt 
med dyrbar offergärd. 
Ingen makt 
liknar deras, som tigit, tigit och gjort det. 
Genom mörkret lyser med lågors prakt: 
Jag själv har gjort det.

Den gamla völvan talade sant. 
De starka, sade hon en gång, 
är födda för höga makters blickar 
och bävande människors sång. 
Ju mer en stark kan lida ont, 
dess mera svårt får han lära, 
och mörka nornor gläds att se, 
hur tungt en man kan bära. 
Aldrig än 
bar jag en börda - och vet ej av, att jag bort det. 
Men den drömmen, ingen är stolt som den: 
Jag har själv gjort det.

Mörka runor jag ristat, som ingen hand får rista,
jag som kallas för hövding i himlens hall.
Himmel och jord är sjuka. Himmel och jord skall brista.
En gång, oåterkalleligt, händer allt som händer,
ensamt, evigt, ristat i sten det står.
Konung, ett jag känner, som alltid återvänder:
jordens heliga andning, höst och vår.
Jordens skogar susade lugnt i tidens gryning,
susar än, när gudarnas makt är all.
Under nornornas spånad, under ödenas dyning
går ett alstrande hav av djup kristall.
Somna, nornornas skyttel! Inget blir förvandlat.
Världar vaknar i nya solars guld.
En gång, oåterkalleligt, har jag redan handlat
längtar att gälda på Vigrids vall min skuld

*

När min dörr är stängd och min lampa släckt 
och jag sitter svept i skymningens andedräkt, 
då känner jag runtomkring mig röras 
grenar, ett träds grenar.

I mitt rum, där ingen annan bor, 
breder trädet ut en skugga så mjuk som flor. 
Det lever tyst, det växer väl, 
det blir vad en okänd menar.

Någon andemakt, någon hemlig makt 
har i trädets gömda rötter sin vilja lagt. 
Jag är rädd ibland och frågar ängsligt: 
Är vi så säkert vänner?

Men det lever lugnt, och det växer still, 
och jag vet inte vart det strävar och vart det vill. 
Det är ljuvt och trolskt att bo så nära 
en som man inte känner.

*

Jag drömde om svärd i natt. 
Jag drömde om strid i natt. 
Jag drömde jag stred vid din sida 
rustad och stark, i natt.

Det blixtrade hårt ur din hand, 
och trollen föll vid din fot. 
Vår skara slöt sig lätt och sjöng 
i tigande mörkers hot.

Jag drömde om blod i natt. 
Jag drömde om död i natt. 
Jag drömde jag föll vid din sida 
med banesår, i natt.

Du märkte ej alls att jag föll. 
Din mun var allvarsam. 
Med stadig hand du skölden höll 
och gick din väg rakt fram.

Jag drömde om eld i natt. 
Jag drömde om rosor i natt. 
Jag drömde min död var fager och god. 
Så drömde jag i natt. 

*

Här på de ödsliga Uppsalaslätterna 
har vi ofta vankat i vinternätterna. 
Tysta gick vi. Slätten låg vid. 
Stjärnorna flammade sen evig tid.

Stjärnorna flammade, stumma och skrämmande. 
Sida vid sida gick vi främmande, 
skilda till strävan, skilda till syn. 
Kära för oss båda var slätten och skyn.

En gång restes forntidshärdarna 
här i skimret av de fjärran världarna. 
Eld vid eld i hedenhös 
samlade sin flock, medan jorden frös.

Här plöjdes mark av de första plogarna, 
plöjdes, medan ulvarna tjöt i skogarna. 
Här på de heliga härdarnas glöd 
bakades av kornet ett grovt, hårt bröd.

Här stod hovet, där skarorna blotade, 
fulla av fasa, när fimbulvintern hotade, 
fulla av kvidan under flämtande valv, 
när runt kring jorden en världsnatt skalv.

Se, hur ljusen tindrar på slätterna, 
kämpande mot mörkret i vinternätterna! 
Natten är oändlig och jorden ett flarn. 
Räck mig din hand! Vi är härdarnas barn.

Av ismurar och istystnad 
är freden skyddad i mitt gryningsland, 
där luften skälver, blek av hunger 
till solliv och solbrand. 
Törnsnåren i ångestväntan 
stänger hårt i sin kala stam 
alla lågor, som ber och tigger om 
att snart få brista i blommor fram.

Du vet ordet, du ensam. 
Tala, tala och väck mitt land! 
Lös träden ur gryningsvåndan, 
tänd luften med din lyfta hand! 
Blom ska regna för din fot att trampa, 
strålar dansa, när din mun ler 
Tala, tala! Jag begär att blomma 
dig till glädje, och inget mer.

Tyst är rymden, blek av hunger. 
Stel och kall är min slutna hand. 
Av ismurar och istystnad 
är freden skyddad i mitt gryningsland. 
Och väl vet jag, att trollordet, 
det sägs aldrig, jag blir aldrig fri. 
Stumma sluts dina smala läppar, 
när stolt du skrider som en hjort förbi.

Hela min själ har jag knutit till en tanke, 
hårt, hårt, så jag kände den med handen, 
hela min själ har jag slungat genom luften 
långt bort till dig. 
Ser du den ligga som en stjärnsten fallen, 
ännu efter flykten glödande i sanden, 
vandrar du förbi den i din svingande rytm, 
så tänker du nog inte på mig.

Hela min själ har jag knutit till en tanke, 
hela min själ ligger tung för dina fötter. 
Själv är jag så tom, så det svider och värker. 
Du, du, min vän! 
Märker du inte, eller vill du inte märka 
tinget som är ryckt från sina skälvande rötter? 
Har du inget bruk för min fattiga själ? 
Är jag bara i vägen igen?

Tar jag din tärda hand, 
vissnar alla 
drömmar om solskensland. 
Låt dem falla! 
Blommor i vitt och skärt, 
frukt att skörda, 
allt är ett intet värt 
mot din börda.

Vågor med saltskum på, 
gyllne hällar 
bleknar mot dina grå, 
kala kvällar. 
Kan jag ej ödets slag 
nånsin hela - 
ge mig din bittra dag 
till att dela!

Ge mig din karga höst! 
Jag kan frysa. 
Finns det en glimt av tröst, 
ska den lysa. 
Bara ett stänk av ljus 
blir dig givet 
här i ditt tomma hus, 
ger jag livet.

Vart ord av dig är likt ett frö. 
Det borrar djupt sin rot. 
Jag vaknar av en hemlig värk 
och finner ingen bot.

Då tär mig som en bitter törst 
var rörelse du gjort. 
Vart tonfall och vart ögonkast 
blir nära, klart och stort.

Min dag är grå av mig och mitt, 
som grumlar min gestalt. 
Men spegelklar är nattens värld, 
där du är allt, allt.

Jag tror döden är som du, 
hög och blek och rak som du, 
tinningar i samma välvning gjutna, 
havsögd, fjärranögd som du 
och med samma läppar smärteslutna.

Du är döden. Jag är din, 
handen din och hågen din. 
Alla livets krafter har du dövat, 
sövt i sorgsen dvala in 
dröm och dåd, som knappast vingen prövat.

Men jag älskar dig, min död, 
du min långa bittra död, 
i vars slutna hand mitt liv förtvinar. 
Du min ljuva, ljuva död - 
Jag välsignar dig var stund du pinar!

Allt, allt jag ägde 
var ditt mer än mitt. 
Allt jag vackrast ville 
var ditt, ditt, ditt.

Högt med dig jag talade 
vad ingen i världen vet. 
På ändlösa vägar 
var du min ensamhet.

Låg jag vaken om natten 
och tänkte ingenting, 
andades, kände jag dig, dig. 
Du var runtomkring.

Livlöst är livet, 
där inte du är kvar. 
Världen är ett väldigt skal, 
som ingen kärna har.

Lätta liljeklockor på Kungsängens slätt 
har jag plockat en vår, då jag tyckte det var höst. 
Mitt hjärta var som de - bara mycket mindre lätt - 
en stum, röd klocka, som tiggde om röst.

Vart går all sång, som blir kvävd och innestängd? 
Vart går all längtan, som når ingenting? 
Kanhända den i mullen och vattnet ligger mängd. 
Kanhända den viner i vinden omkring.

Jag orkar inte mer, fastän inget har skett. 
Dödstrött är jag. Vad har jag gjort? 
Kanhända har jag strävat i land som ingen sett? 
En tung möda hade jag vid soluppgångens port!

Jag släpade stenar i sömnlös natt. 
Då reste sig ett marmorslott i skimrande ståt. 
Min ångest lyfte tinnarna. Av springbrunnen skratt 
man hör ej mer, att alla droppar en gång var gråt.

Som eld flammar rosorna mot pelarnas sten, 
och solvita torn dricker himlens blåa ro. 
Men över porten står det TRÖST. Och luften är ren. 
Och jag har bett till änglarna, att där ska du få bo.

Jag ställde mina klockor vid din stängda dörr. 
Att lösa deras kläppar förstod ej min hand. 
Du säger att ditt liv är lika bittert som förr. 
Men jag har byggt ett slott åt dig i fjärran fjärran land.

Det en gång sagda blir alltid sagt 
och står till tidernas slut, 
och ingen ångestnatt har makt 
att plåna det ordet ut.

Men sällsamt är, att ett enda ord 
kan kväva det vackra vi minns 
och göra vår skiraste dröm till jord, 
tills ångern ensam finns.

Så kolnar två långa, tunga år, 
då det fagraste spirade fram, 
för bara ett ord, som evigt står 
och gör mitt liv till en skam.

På knä vill jag tacka 
för det du log. 
Igenom kvalm och rolöshet 
en mild vind drog. 
Så bittert salt är gråt 
som en ångrande gråter. 
Jag vet att du föraktar. 
Jag tror du förlåter.

I långa dar och nätter 
har hårt jag lärt, 
att vi är här att mista 
vad mest vi har kärt. 
Din fåll vill jag kyssa 
för det du log. 
Ett löje utan hån, 
det är mycket nog.

Jag känner dina steg i salen, 
Jag känner i var nerv dina hastiga steg, 
som annars ingen märker. 
Omkring mig sveper en vind av eld. 
Jag känner dina steg, dina älskade steg, 
och själen värker.

Du går långt borta i salen, 
men luften böljar av dina steg 
och sjunger som havet sjunger. 
Jag lyssnar, fången i förtärande tvång. 
I rytmen av din rytm, i takten av din 
slår min puls i hunger.

Det finns en dödens lycka, 
en undergångens lycka, 
som bara en kan räcka 
min törstande mun, 
en obeveklig lycka 
att sanslöst famna 
och sjunka djupt och mörkt 
i förintelsens brunn.

Jag slet mig ur din skugga. 
Den växer omkring mig. 
Jag vandrar mina vägar 
och hör ditt namn. 
Jag valde dagens ljus, 
och jag vill ditt mörker. 
Jag vill ge syn och liv 
för din själ och din famn.

Jag är segerkrönt med en krans av kval, 
med nya smärtors brinnande blom, 
fast min skam ströks bort av en hand så sval, 
och barmhärtigt mild var din dom. 
Jag är vacklande rusig av värk och ve. 
Jag har smakat den bittra dryck jag begär. 
Jag vill mer. Jag vill bägarens botten se. 
Jag vill dö på din tröskel här.

Nu har natten liv, nu har rymden makt, 
nu har jorden och tingen verklighet. 
Jag är säll i det stora mörkrets prakt 
och av levande smärta het. 
Jag är stolt att dela den sorg som är din, 
jag är rik av all gammal vånda du väckt. 
Men den svindel av jubel, som sveper mig in, 
den är dödens andedräkt.

Det faller snö, det viner vind, 
stelnat är Fyris flöde. 
Jorden är lam och himlen blind, 
och livet ligger öde.

Det hände en dröm, en dröm i går, 
I dag har jag vaknat redan. 
När blir din smärta på nytt så svår 
att jag får dela svedan?

En dag är så lång. En dag är så lång. 
Natten är ändå längre. 
Mitt sinne sluts i ett fruset tvång, 
och tanken krymper allt trängre.

Jag vill gärna stå på gatan här och frysa 
för att se två fönster på en gavel lysa. 
Den som bor där inne är mig mycket kär. 
Jag blir sjuk i hjärtat, när det lyser där.

Jag vill gå till hörnet, jag vill långsamt vända, 
så att jag får se dig skymta fram kanhända. 
Att du är så nära. Varför står jag här? 
Jag blir sjuk i hjärtat, när det lyser där.

Stjärnfall, som natten stänker, 
ljungeldar, som i flykten blänker, 
stolta solar, som mörkret dränker 
vem vill kalla det för undergång? 
Eldslåga till det sista 
ska du slockna, ska du brista, 
oböjlig i att allt mista, 
ödestung som en forntidssång.

Fjälltinnar i mäktig teckning, 
havsvidder i dagbräckning, 
stora skogar i milsvid sträckning 
så är allt vad om dig jag vet. 
Havsdövad i bränningsbruset, 
solbländad i snöljuset, 
sövd i segerdröm av furususet 
så välsignar jag din härlighet. 

*

Jag tror på dem som bor i en gård 
och bryter mark. 
De tar sin kraft ur närande jord, 
och de gör jorden stark.

Jag misstror dem som söker i nöd 
ett fjärran hem. 
De gläder så få, och bara sin art. 
Men jag är en av dem.

Förr stryker nog som herrelös hund 
min svultna själ 
misstänksamt skygg kring bommade hus 
och fryser ynkligt ihjäl,

än länkas fast att vakta sin gård 
i ärligt kall 
och höja mot hemlöst vandringspack 
ett övertygelsens skall.

Jag ser dem dra över hed och myr 
som drömmen vill. 
Jag vet jag är blod av deras blod. 
Vad tjänar jag då till? 

*

I mörkret ligger jag och hör, 
hur klockor dånar utanför 
med långa, tunga, jämna slag, 
som mörkrets djupa andetag.

De dövar allt och söver allt 
och löser tingens dimgestalt 
i långa, tunga, jämna dån, 
som tanken aldrig lossnar från.

Jag är bland dem som knappast finns 
och bara vet och bara minns 
det gamla mörkrets hjärteslag, 
som väntar ingen morgondag.

som fruktar ingen morgondag. 

*

Jag är en fattigdomens präst 
och ska väl så förbli. 
Den inget har kan våga mest, 
till dåd och tanke fri.

Jag hör den onda röstens hån: 
"Du gör ju dygd av nöd. 
Vad har väl du att avstå från? 
Men om du hade bröd?"

Ja, det är sant, att jag har stått 
och tiggt vid lyckans dörr 
och gråtit när jag inget fått 
och allt var tomt som förr.

Ja, det är sant, att allt är tvång. 
Men blir det mindre värt? 
En mening finns i all vår sång: 
att göra ödet kärt. 

*

Du är en av mina drömmar - 
väl om ingen väcker mig! - 
ett av mina vackra ljus, 
att ej mörker täcker mig. 
Kämpe du för bleka mål, 
is och glas och vässat stål! - 
Klara dagen 
vet jag knappt om drömmen tål.

Det är tröst i drömmens dofter, 
svala, knappast märkliga. 
Ändå ville jag ge bort dem 
för det jordiskt verkliga. 
Kära vackra händers värma... 
Jag vill älska, inte svärma. 
Livets mognad 
orkar drömmen aldrig härma. 

*

Min sång är sjungen för Vredens folk, 
folket på tistelheden, 
för dem, som ängeln med det flammande svärdet 
drev ur det förverkade Eden. 
Tistelfjun, tistelfjun 
driver över marken i vinden 
utan kraft att rotas och gro 
inom lustgårdsgrinden.

Men sagorna säger, att Guds söner 
förr fann jorden fager 
på Morgonens kullar, i guldglans 
av urtidsåldrarnas dager, 
gästade människors döttrar 
i måneböljande nätter 
och sådde barn av sin etersäd, 
av himlafurstarnas ätter.

Deras ättlingar möter den lycklige, 
och lycka bringar deras händer. 
Jag har sett dem vandra bland tistlarna 
som gick på de saligas stränder. - - - 
Men nätter av sömnlös vånda 
är också något värda, 
och den som har känt vad ångest är, 
vet mer än många lärda.

Jag har sett dem vandra bland tistlarna. 
De är fria, de är lätta och klara, 
och jag darrar av längtan och dyrkan 
för en blick och för en rörelse bara. 
Men säg, vem har rört vårt släktes rot, 
de själarna av glimmande strömmar 
eller du - med dina ögon som är fulla av natt 
och din röda mun av blodiga drömmar? 

*

Ilande, pilande svalor, på vingarna vilande 
högt i det vida blånande, 
vindlätt i vinande kast 
jordens tröghet hånande - 
likt ett löje, 
klart, lätt, klingande, 
träffar er flykt våra hjärtans tyngd med förakt, 
likt ett jubel, 
ur höjder springande, 
bud om rymdernas egen 
ljusgenomilade lekande makt... 
Sol går ner, 
men där uppe dröjer all dagens prakt, 
runt kring er, 
högt i en lekfullt vunnen, 
luftig och lycklig trakt. 


*

Späda nymåne, 
vita nymåne, 
blekskimrande låga, tänd 
i nattens vita rum,

skira blåvinge, 
sköra blåvinge, 
yrvaken och väntansspänd 
då skymning faller ljum,

spröda blomklocka, 
klara blomklocka, 
glasbräckliga flarn,

alf och vårväsen, 
sylf och vårväsen - 
lycka må ske dig, barn! 

*

Rustad, rak och pansarsluten 
gick jag fram - 
men av skräck var brynjan gjuten 
och av skam.

Jag vill kasta mina vapen, 
svärd och sköld. 
All den hårda fiendskapen 
var min köld.

Jag har sett de torra fröna 
gro till slut. 
Jag har sett det ljusa gröna 
vecklas ut.

Mäktigt är det späda livet 
mer än järn, 
fram ur jordens hjärta drivet 
utan värn.

Våren gryr i vinterns trakter, 
där jag frös. 
Jag vill möta livets makter 
vapenlös. 

*

Jag hoppas du inte alls har det bra. 
Jag hoppas du ligger vaken som jag 
och känner dig lustigt glad och rörd 
och yr och ängslig och mycket störd.

Och rätt som det är, så får du brått 
att lägga dig rätt för att sova gott. 
Jag hoppas det dröjer en liten stund... 
jag hoppas du inte får en blund! 

*

Stjärnorna växer om våren 
stora som darrande droppar, 
mjuka som levande väsen 
med skimrande vita kroppar - 
sväller som heliga frukter, 
sänker sig nära, nära, 
alltför mognande tunga 
för spröda himlar att bära.

Skälvande stjärneväsen, 
fagert och värnlöst nakna, 
längtar att lossna och glida, 
röra vid jorden och vakna, 
längtar att fylla sitt öde, 
i ljus över djupen skrivet, 
längtar att kämpa och skapa 
och smaka döden och livet.

Tyngst och vitast av alla 
hänger vid himlaranden 
en, som är villig att falla 
mogen och klar i handen. 
Känn, att stunden är inne. 
Någon väntar vårt möte. 
Man efter stjärnornas sinne, 
skaka en frukt i mitt sköte! 

*

Öster om Bjura by 
är vild och öde trakt, 
där lavraggiga granar 
står vresiga på vakt. 
Där bodde Torkel Tyre, 
för dråp lyst i akt.

Nära vid Bjura by 
ligger en mossig sten. 
Står man gömd där bakom, 
när kvällen faller sen, 
då ser man byn, hur den glimmar 
med många varma sken.

"Det lyser i Halvars gård. 
Det lyser i Torstens hus. 
Där sitter Torsten och täljer 
vid sprakande stockeldssus. 
Det lyser i Kettils stuga. 
Jag känner vartenda ljus.

Vad visste jag väl om bygd, 
när trygg jag i bygden satt? 
Nu står jag i långa nätter 
och räknar min tappade skatt. 
Det glimmar guld över drivan 
i snöblå vinternatt."

Så stod han och såg och såg, 
då glid av skidor ljöd. 
En flämtande mö kom vilt i flykt, 
hon rände mot byn i nöd. 
Tätt bakom gled en skugga 
med ögon som glöd.

Men Torkel grep sin kniv. 
Han högg, han stack, han skar, 
och vassa, vita tänder 
gav hårdnackat svar. 
Mot morgonen fällde han ulven, 
men själv låg han dödstrött kvar.

Vi fann honom där han låg. 
Och märk, att vi handlade väl. 
Vi sände bud till prästen. 
Han frälste mannens själ. 
När solen steg över skogen, 
då slog vi Torkel ihjäl.

Vi kunde ha skonat hans liv, 
men värdet av slikt är ej stort. 
En dråpare var Torkel. 
Vi handlade så som vi bort. 
Vi alla är män från bygden, 
och detta var riktigt gjort. 

*

Klockspelet klingar, och staden lyssnar stilla. 
Så silverskära toner har vår värld aldrig sport. 
Så fagert spel har ingen, så konstrikt ingen. 
O mästare, gudomligt du, ett under har du gjort!

En man gör inget under, men Gud, Gud ensam. 
En man gör inget under, men Gud för hans hand. 
Som stoft är vårt liv, och vår död en skuggas skugga. 
Blott han är värd att vördas här i jordelivets land.

Då talte stadens furste: Mitt klockspel är härligt. 
Med ära reser staden sina tinnar mot skyn. 
Att aldrig du må låna din konst åt en annan, 
som borgen, o du mästare, jag fordrar din syn.

Min hand är gjord att verka, min ande att skapa, 
för hundra nya klockspel till liv blev jag väckt. 
Se hit! Mitt öga glimmar av elden från ovan, 
som ingen furste tänder, om den en gång är släckt.

Dig väntar allt du önskar, vad mänskor kan ge dig 
av sorgfria dagar vid mitt dukade bord 
- hård var jag aldrig -, blott inte mödans timmar. 
Var nöjd med ditt öde - vet, jag står vid mitt ord.

Välan, milde furste, må din mildhet jag röna. 
Jag böjer mig för makten av ditt furstliga skön. 
Blott en gång till låt mig se mitt verk och glädjas! 
Du mäktige, du milde, bevilja min bön!

Upp han steg i tornet, och ner från tornet, 
och bödeln tog hans syn, sen han lett honom ner. 
I smärtan var han stum; men stummare hans klockor. 
Och aldrig har det klockspelet klingat mer.

Då talte stadens furste: Du ska dö för ditt illdåd, 
du tjuv, som stal från staden bort dess stämmas fagra ljud. 
Din usla syn, din högfärd har du hämnat på tusen.
Han sade: Må jag dö! Jag har hämnat Gud.

*

Vid den stora rättegången, 
efter domen, efter talen, 
höll de dömdas tysta tankar 
samspråk i den tysta salen,

sa den ene till den andre: 
Nu vet ingen hur det går oss. 
Kanske är det snarast början 
på ett verk, som återstår oss.

Dina drag är mycket bleka, 
vita som den vita glöden, 
levande som lågor lever. 
Ännu har vi långt till döden.

Brinnande och utan fruktan 
går vi till det bittra sista, 
brinnande och utan fruktan 
stiger anden som en gnista.

Den kan drivas långt av vinden 
genom vidder tomma, kalla, 
men där skogen står som torrast, 
ska två heta gnistor falla.

*

Han är mannen utan nåd
ögon av skimrande bärnsten, 
ögon av lysande kallt guld, 
händer av elfenben: 
klara och hårda ögon, 
fina och hårda händer 
räknad av varma svärmare 
som sten av öknens sten.

Öknen har vida riken av sand 
och sällsamma källor, 
döda städer och levande löv, 
och ljus för en anakoret. 
Där har han rest sitt läger, 
sitt lätta torftiga tält
trappist i vetenskapen, 
en andens asket.

Sin ärekära sårbarhet 
som hinder han spränger i striden, 
hänsynslös, när det gäller, och kall 
för vissling, skratt och applåd. 
Omänsklig tycks han. 
Som nordan isar hans patos. 
Han kämpar tankens skrämmande kamp, 
mannen utan nåd. 

*

Vigd till nasir åt Herren 
äger du knappt ett namn, 
utvald, bortlyft 
ur jordens milda famn. 
Vigd till nasir åt Herren 
heter du Herrens hand 
och svingar Herrens ljungeld 
i skräckslagna land.

Vigd till nasir åt Herren 
Herrens ande du bär 
och har ej egen ande 
att hålla en dödlig kär. 
Ve den stunden, 
då folk och gud jag svek, 
då jag blev mannen Simson 
och vigningens styrka vek.

I ånger växte kraften 
vid kvarnstenars dån. 
Om lättvunna segrar 
man talte till Juda son. 
Nu störtar jag Dagons tempel, 
ty Simson är förtärd, 
och jag är åter en namnlös, 
vars namn är Herrens svärd! 

*

Gnistrande frostiga 
med fruset ljus 
Vintergatans böljor sköljer 
stjärnor tätt som grus. 
En blott är min. 
Jag känner henne gott
mitt ödes ljus av evighet, 
mitt liv och min lott.

I mäktig styrka steg hon, 
när mörker mig täckte. 
När värnlös jag sjönk, hon mig 
till stjärnliv väckte. 
Med silvernaglar nitades 
min själ vid en stjärna. 
Så vandrar fri sin givna väg 
mitt väsens grund och kärna.

Den mig ärnar välja, 
till stjärnan får han gilja. 
I henne bor mitt värde, 
i henne min vilja. 
Hos henne är mitt hem, 
av henne min lag. 
O stjärna, du min gärning 
och mitt mål, du är jag! 

*

I går låg jag slagen 
i skurarnas ström. 
Nu reser jag mig tvagen 
ur förnedringens dröm. 
Jag läser i ljuset, 
jag hör i morgonsuset 
med bävan livets eviga 
budord: "Glöm!"

Jag blixtar såg splittra 
den ädlaste ek, 
och bergen såg jag vittra 
i tidernas lek, 
men starkare än båda 
ur vintrarnas våda 
står jag i tusen vårar upp, 
odödlig och vek.

Min rot är fäst i döden, 
i de multnades bo. 
Jag minns ej deras öden, 
men jag känner dem gro. 
Det gågnas ande bävar 
i klargröna vävar 
och mognar till ett evigt nu 
i gräsmarkens ro. 

*

Salt, bittersalt 
är havet, och klart och kallt. 
På djupet multnar mycket, 
men havet renar allt. 
Vilt, rovdjursvilt 
är bränningens glittrande språng, 
men ingen människas tankar 
är höga som havets sång. 
Starkt, evigt och starkt 
är vågornas väldiga tåg, 
och stark av det eviga havet 
var mjuk förgänglig våg. 
Så ge ditt liv åt havet. 
Det kräver blod av sin man, 
men sist, djupt i det djupa, 
får ingen en vila som han. 

*

Den mätta dagen, den är aldrig störst. 
Den bästa dagen är en dag av törst.

Nog finns det mål och mening i vår färd - 
men det är vägen, som är mödan värd.

Det bästa målet är en nattlång rast, 
där elden tänds och brödet bryts i hast.

På ställen, där man sover blott en gång, 
blir sömnen trygg och drömmen full av sång.

Bryt upp, bryt upp! Den nya dagen gryr. 
Oändligt är vårt stora äventyr. 

*

Väl den som tågar 
i väntans gryningsglans. 
Väl den som faller 
långt innan seger vanns.

Framom den kämpande hären växer en skara, 
väsen av ljus med väldiga vapen att föra: 
alla de trogna som föll innan skörden var mogen, 
alla de unga som aldrig hann falna till aska.

Väl den som byter 
det trånga liv han haft 
mot deras välde och deras segerkraft.

Pelare lika, som stöder en bro över djupen, 
lösta från mänskliga gränser av människors längtan, 
bär de på skuldror av dröm de trötta som dignar, 
leder med armar av trygghet de svaga som tvekar.

Väl den som stupar 
och lever likaväl. 
Han tusenfaldigar 
i själarna sin själ.

Vilan och döden fick aldrig en del i de starka. 
Än är de med i vår kamp. De är våra för alltid. 
Högt över skarorna flammar som eld deras lansar, 
lyfta till löften och tecken och fanor att följa.

Väl oss, som följer, 
väl oss för deras skull. 
De är de levande, 
och vi är stoft och mull. 

*

Förutbestämd till stjärnors stråt, 
vad rör dig, stjärna, mörkrets gråt?

Välv salig genom tiden fram, 
onåelig för nöd och skam!

För fjärran världar är ditt sken. 
Så må ditt hjärta vara sten.

Ett enda bud är ditt: var ren! 

*

O dröm! Han flyger än. 
Han stiger, vilande på vinge spänd. 
Vad lyfter honom än? 
Vad är hans mål - hans väg, av ingen känd?

Eviga stjärnor lik 
i rymder utan liv han vilar tryggt, 
ömkande jordens skrik - 
och högt flög den, som bara såg hans flykt.

O albatross i skyn! 
En evig drift mot höjden driver mig. 
Jag såg dig - och min syn 
blev blind av tårar. Ja, jag älskar dig! 

*

Troner och folk och städer 
vara helt kort - 
blommor, som höstens väder 
snart plånar bort. 
Men som ny blom slår ut 
när vintern flytt, 
ur jordens mylla, givmild som förut, 
står städer upp på nytt.

De sippor våren väckt 
har aldrig hört 
vad storm, som deras släkt 
i fjol förstört. 
Men med den säkra frid 
som litet vet, 
sin åtta dagar långa levnadstid 
nämner de evighet.

Så Tiden, som är mild 
och lindrar ve, 
gör oss till deras bild, 
blinda som de, 
att än när vi blir mull 
vi drömmer stort - 
skugga till skugga viskar tillitsfull: 
Än varar vad vi gjort!

*

Och nu, mina herrar, 
ger jag ett ord att fästa i tanken och minnet 
som grundval och slutsten också för all vår metafysik.

Vi har läst om de nya och gamla, de hellenska och tyska systemen, 
Kant har vi läst och begrundat, Fichte och Schelling och Hegel, 
läst om Platons läror, och Sokrates, större än Platon, 
och länge läst om Kristus, den härlige, större än Sokrates forskat och klarlagt. 
I dag ser jag nu tillbaka på hellenska och tyska system, 
ser alla filosofer, ser kristna kyrkor och sekter.

Men bakom Sokrates ser jag klart, och bakom Kristus den härlige ser jag 
människans kärlek till sin kamrat, bandet mellan vän och vän, 
mellan äkta makar, man och hustru, mellan barn och föräldrar, 
mellan stad och stad, mellan land och land. 

*

Fall, sade Herren, fall, 
trotsiga morgonstjärna! 
Mörker jag unnar dig gärna. 
Du är mig kärast i världen all.

Fall, sade Herren, fall, 
brinnande blåa låga! 
Glimma i djupens plåga, 
res dig en stad av svart kristall!

Fall, sade Herren, fall! 
Du som allt ont skall smaka, 
kommer du snart tillbaka? 
Du är mig närmast i världen all.

*

Världen är drömd av en sovande gud, 
och gryningens rysningar vattrar hans själ. 
Minnen av ting, som hände i går, 
innan världen var till, 
spökar, glimtar. 
Det, i vars väsen vi inte har någon del, 
möter oss där vägen kröker, 
det andas en fasa, som inte är vår, 
från gränserna långt borta, 
från världar av andra lagar. 
Somna, somna tyngre, du sovare, 
tills drömmen inte plågar dig mer, 
eller vakna till dagen, skapare, 
och gör oss verkliga! 

*

Säg, var brinner världens hjärta, 
världens hjärta av eld? 
Det lever av grovt, tungt urtidskol: 
svart mörker, tät natt, Kaos. 
Sök där! 
Så är ju eldens väsen: 
stark av sin fiendes styrka, 
själv en kamp, lysande kamp
har inget annat väsen. 
Och segern? När mörkret gått upp i lågor? 
Är segern döden? 
Tomma fråga och tomma fruktan! 
Världens hjärta är eld, 
och eld vill segra.  

*

Mig leder en ormblick, stel, grym - 
stirrar mig till mötes ur det fjärmaste fjärran, 
styr mina steg i det närmaste nära, 
håller mig fången i kuvande skrämsel, 
binder viljan...

Vem gav ormen hans fruktansvärda skönhet, 
avgrunden dragning, 
döden sötma? 
Vem gav fasan den ödesdigra ljuvlighet, 
som lockar lik en mörkare lycka?

Kanske där bortom, vid de eviga källorna, 
där slöjorna faller, 
möter mig Fördärvaren i annan gestalt. 
Är du Guds skugga, du onde? 
Guds nattlige tvillingbroder? 

*

Gud hade givit oss tunga själar av sten. 
Så stod vi på stranden av havet, 
där strålarna hoppade, där skummet dansade, där måsarna seglade i ljus.

Då slungade vi stenarna på lek att förgås. Något ska man göra med stenar.

De snuddade vid ytan, de studsade i bågar, de gled över djupen som vindar!

Och lycklig är vår sömn: den är rörd av vingar, av svalor som jagar över vattnet. 

*

Inne vid den mörknade stranden
glider ett ensamt vitt segel,
likt en trevande trött fågel,
som söker sig ett skydd för natten,
och uppe i den djupnande himmelen
ett ljust skymningsmoln,
drivande viljelöst likt en
som just ska somna.

Nu vänder vi tillbaka, vi sömniga barn,
till vårt hem här nära intill,
och stryker våra tankar från pannan,
och stryker våra gärningar från handen.
Vi lämnar dem att blekna som glömda lekar,
vi släpper dem för det som är verkligt
och lutar oss med barns blinda lit
mot en okänd mors knä.

*

När en gammal man ligger sjuk, kommer alla hans gångna dagar 
och sätter sig blida i ring omkring hans säng. 
De jämrar sig inte, de gråter inte och snyftar. 
De nickar sakta och tänker på gamla ting. 
Och var och en berättar sin aldrig glömda saga, 
och var och en har med sig ett ljus och tänder stilla. 
De speglar sig klart i de mörka flodernas vatten. 
Han vandrar, vandrar under valv, under bågar av darrande ljus. 

*

Kring vår vagga böljade mjuka som sjögräs 
genomskinliga vattenandar, ogripbara. 
Tidlöst lyckliga vilade vi i vindlöst djup.

Vem slet oss bort ur vårt hem? 
Som virvlande bubblor susade vi mot dagern, 
som glimmande silverfiskar gled vi i blygrått hav. 
Så stod vi med drypande hår på stranden en morgon 
i ett främmande land.

Aldrig hittar vi hem. 
Vi vandrar fram som i dröm. 
Våra fuktiga, dunkla ögon är skygga för solen. 
Våra svala och milda händer är skygga att handla. 
Våra flytande, vikande själar är skygga att älska. 
De slingrar sig som ormar för allt svidande hett...

Vi går som i dröm, vår värld är skum. 
Vårt fjärran svala leende är hälsning från vår faders rike, 
där portarna välver sig av glasgrönt vatten - 
portarna till evig vila. 

*

Molnen hänger tunga, 
mognar i ljumma mörkret, där de göms, 
nattblåa druvors klunga, 
tunga av vin, som tyst över jorden töms, 
tunga av Djupets vin, 
tunga av hemlig makt, 
sugen ur hav och himmel 
och bitter dagg i det yttersta mörkrets trakt.

Livets heta ånga 
tätnar i droppar, faller i dödstyst natt. 
Lyft bägarn! Du ska fånga 
nyckeln dit, där ingen sin fot har satt 
landet, där anden löst 
bortanför tidens gräns 
smakar i evigheter 
ting som aldrig anas och syns och känns.

Bakom vakna världar 
sjuder främmande hav av lust och ve, 
världsdjupens smideshärdar, 
varur sprang som ett stänk vad vi kan se. 
Vågar du vägen dit, 
banad i fasans rus? 
Skräckslagen, salig 
når du de eviga Mödrarnas mörka hus.

Flarn på vida vatten, 
Djupets blomma, som aldrig såg sin rot, 
dagslända skygg för natten
en gång tar dig Mödrarnas natt emot! 
Döden är svart av kval. 
Döden är vit av lust. 
Sänkt i hans susande vågor 
glömmer du livets bleka töckenlust. 

*

Se de mäktiga moln, vilkas fjärran höga toppar 
stolta, skimrande resa sig, vita som vit snö! 
Lugna glida de fram för att slutligen lugnt dö 
sakta lösande sig i en skur av svala droppar.

Majestätiska moln - genom livet, genom döden 
gå de leende fram i en strålande sols sken 
utan skymmande oro i eter så klart ren, 
gå med storstilat, stilla förakt för sina öden.

Vore mig det förunnat att högtidsstolt som dessa 
kunna lyfta mig upp, dit ej världarnas jäkt når 
och hur vredgat omkring mig än stormarnas brus går 
bära solskimrets gyllene krans omkring min hjässa. 

*

Upplåst är världens kopparport. 
Högt i dess portvalv står jag här, 
och vad jag ser är ändlöst stort, 
och ingen syn så ändlös är.

Hur djupt jag ser, hur långt jag ser, 
min blick får ej det minsta stöd. 
Allt vad jag vet finns där ej mer - 
ej stort, ej smått - ej liv, ej död.

Ett enda steg på spårlös stig, 
och återvägen är mig stängd... 
Vi rysen I? Upp, följen mig! 
Ty alltets kopparport är sprängd! 

*

Halvvaken ruvar sommarnatten 
stilla på drömmar, dem ingen vet. 
Tjärnarnas blanka vatten 
spegla en skymningshimmels 
bleka oändlighet. 
Stjärnorna vitare bli. 
Fjärran, fjärran 
nattskärran 
sjunger ensam sin tonlösa, tröstlösa vaggmelodi.

Aldrig djärvt bron mot höjden svingar, 
svävar lågt för sin låghets skull. 
Duniga skymningsvingar 
tyckas bundna vid jorden, 
tyngda av stoft och mull. 
Ve den, vars vingepar 
ej kan sig höja, 
blott dröja, 
övermäktigt draget mot dyn, vars färger det har.

Men den vitaste vita bland svanor, 
som i morgonens ljusrymd far 
sina kungliga banor, 
hyste aldrig en längtan 
sådan som skärran har. 
Ingen kan längta så 
mot det fjärran 
som skärran 
mot det evigt vinkande, evigt vikande blå. 

*

Du liknar snäckan i kylig damm, 
där aldrig solstrålar strömma. 
Hon kryper aldrig ur skalet fram, 
hon kan ej fängelset glömma, 
hon kan blott gömma 
sitt djupsta väsen 
och stordåd drömma 
bland vattengräsen, 
men aldrig helt 
och ouppdelt 
sig själv i ord eller handling tömma.

Ditt tal är bräddat med ironi. 
Du söker skyla 
med låtsad kyla 
den livets värme, som bor däri. 
Men rösten bävar 
i sällsam vekhet. 
En rodnad svävar 
bakom kindens blekhet. 
Ett eldhav brinner 
i hemlighet 
där ingen vet, 
dit ingen hinner.

Du är för spröd och för känsligt vek 
för alla missljud som skära: 
du måste pansar bära 
i livets hårdhänta lek. 
Du liknar snäckan i kylig damm, 
som aldrig kryper ur skalet fram, 
så ouppnåelig, 
så oförståelig, 
att ingen kommer dig nära. 

*

Här går jag icke. Detta är ej jag. 
Detta är en ljungande spegelbild bara, 
spörjande och undrande var jag månde vara, 
längtande att möta sin verklighet en dag.

Sagan förtäljer: långt i fjärran land 
flyter en speglande flod ur osedd källa. 
Tusende väsen, heliga och sälla, 
luta sig som liljor över strandbräddens rand.

Ljus utan gräns omvärver deras drag, 
luften dallrar mättad av en skönhet utan like. 
Det är de fullkomliga andarnas rike. 
Där står i evig glans mitt verkliga jag.

Spegelbilden syns ej i glittrande älv. 
Den har en gång ryckts bort av vreda strömmen, 
vandrar omkring, overklig som i drömmen, 
ofärdig, sönderbruten, sökande sig själv.

Hör jag ej flodens fjärran böljeslag? 
Djupt ur mitt innersta djup dess vatten flyter. 
Där, varest livets våg i dagen bryter, 
bidar mig dolt mitt gudaborna jag. 

*

Ingen stund är såsom denna, 
kvällens sista, tysta timma. 
Inga sorger längre bränna, 
inga stämmor mera stimma.

Tag då nu i dina händer 
denna dagen som förflutit. 
Visst jag vet: i gott du vänder 
vad jag hållit eller brutit.

Ont jag tänker, ont jag handlar, 
men du läker allt och renar. 
Mina dagar du förvandlar 
så från grus till ädla stenar.

Du får lyfta, du får bära, 
jag kan bara allting lämna. 
Tag mig, led mig, var mig nära! 
Ske mig vad du sen må ämna! 

*

Ljus såg jag lysa, ja, gudaljus på de eviga topparna. 
Saliga vandrade där i en bävande mystisk glans, 
genomlysta av Gud som av solen de fallande dropparna, 
genomlysta av vilan i världar, där tid ej fanns.

Ve mig, min fot är för tung för de svindlande höga stigarna, 
ve mig, som danats av mull och vars tanke är stål och sten! 
Aldrig jag finner en plats bland de drömmande saliga tigarna, 
aldrig min hjässa skall krönas av skådandets helgonsken.

Dig vill jag söka, min Gud, i det enkla, det gråa, föraktade, 
dig vill jag söka i världen, i vardagens strävan och id. 
Himmelens gyllene stillhet, varefter mitt hjärta traktade, 
är den förmer än din möda, din heliga, brinnande strid?

Herre, din sällhet är din. Du gav, och du tog, och du döljer dig. 
Giv vad du bjuder - ej ro, men din kamp, och din ande därtill. 
Herre, på världens slagfält som svärd eller båge jag följer dig. 
Giv mig en tron, om du önskar, eller ett kors, om du vill! 


*

Det bästa som vi äga, 
det kan man inte giva, 
det kan man inte säga 
och inte heller skriva.

Det bästa i ditt sinne 
kan intet förorena. 
Det lyser djupt där inne 
för dig och Gud allena.

Det är vår rikdoms råga 
att ingen ann kan nå det. 
Det är vårt armods plåga 
att ingen ann kan få det. 

*

Detta är livets tigande timme, 
solig och salig, 
skrattande vit i maktmedveten ro. 
Jublet och sångerna tystnat, 
ty Glädjen steg över bräddarna. 
Hell dig, Glädje, Glädje, 
i ditt tysta, självhärliga löje! 
Du allena kan pejla 
världarnas hemlighet.

O bubblor, bubblor, o skum, skum 
är all vår oro, all vår klagan, 
ja skum på omätliga vidder, 
bubblor på oceanen 
är det som vi jaga och vårda och frukta, 
men Glädjen, Glädjen är världens grund.

Hur vågar jag? Och dock! 
Tror du att livets blomma, 
tusenfaldigt av lidande ristad, 
skulle alltjämt i mörkaste mörker 
lysa i skönhet trots allt, 
om ej dess rot och hjärta vore 
tungt, jag bräddat av salighet?

O bubblor, bubblor, o skum, skum 
är all vår smärta, vår blinda klagan. 
Glädjen ensam vet mer än andra. 
Ja, i dess heliga vita stunder 
vilar i bladens dallrande dager 
återskenet av gudomsdjup, 
leende, leende.

Som flodvågor, som åskbyar 
höljer mig dagens oro snart. 
Låt mig minnas i gråt och gråhet, 
att klarhetens bländande ögonblick 
tvang mig säga till livet och döden, 
till hela världen och även till mig: 
Amen, amen, 
ske alltså!

*

En slöjlätt dimma över ängen står, 
och pärlgrå dagg bestänker bleka blad
en vårlig morgon, sval och vemodsglad, 
då luftig blom slår ut från dävna snår.

I gräset glimmar matt narcissers rad. 
Från spröda kalkar sprids en doft av vår, 
när över dem med drömska blickar går 
en gosseädling ifrån Arnos stad.

En undrans lycka vilar på hans drag. 
Hans gång är full av tafatt vekt behag. 
En bok han bär så varsamt som en vis.

Han märker knappast ängens paradis, 
men stirrar aningsblek som vårens dag 
mot gåtfullt fjärran, gömt i morgondis. 


*

Jag ville måla ett ringa grand 
av slitnaste vardag, så nött och grått, 
men genomlyst av den eld, som förmått 
all världen att springa ur Skaparens hand. 
Jag ville visa, hur det vi försmå 
är heligt och djupt och Andens skrud. 
Jag ville måla en träsked så, 
att människorna anade Gud!

*

Jag bröt mitt bröd, som andras hand fått baka, 
och drack mitt vin, som jag ej själv beredde. 
De, som haft mödan, fingo aldrig smaka 
dess frukt, förrn de på mörka vägar trädde.

Vad jag har sått, skall du i morgon skörda. 
O må mitt säde hundrafaldigt bära! 
De bära fröjd, som bära andras börda, 
de skära liv, som andras skördar skära. 

*

Min Gud 
och min sanning 
såg jag 
i en sällsam stund. 
Mänskors ord 
och bud tego. 
Gott och ont 
min själ glömde. 
Min Gud 
och min sanning 
drack jag 
i min ängslans stund.

Min Gud 
var salt mörker, 
min sanning 
hård metall. 
Djupt skalv jag. 
Naken stod jag, 
sköljd av vågor 
av kall sanning, 
kall, stark, 
föraktfull sanning 
min Sanning 
och min Gud.

*

Guld och blek koppar! Rimfrost på guldbruna gärden! 
Glittrande kall är den vida gyllne världen.

Solflod och guldflod jag ser genom molnen sig tvinga, 
skrattande kylig som viljornas vässade klinga.

Leende trotsig den fram genom rymderna bryter, 
strålgul och frostig kring ängar och gärden den flyter.

Hör, den får ljud, och det jublar i vidderna klara! 
Hör, hur all världen får sjungande röst till att svara!

Slagen och sargad och skövlad väl tusende gånger 
sjunger hon trotsigt den eviga livslustens sånger. 


*

Går jag ej här rusig av rosendoft 
- ändå ha inga rosor kommit! - 
Skälver ej allt höljt i gudomligt skir? 
Hemliga löften dagrarna viska.

Fjärranifrån nådde mig nyss en vind, 
lätt som en återhållen andning, 
fylld av en blyg bävande väntans doft. 
Allt sedan dess ett under jag anar.

Intet jag vet - går som i fjärran land, 
går som i dröm, i dröm om rosor. 
Allt är som förr - likväl är allt förbytt. 
Sällsamma gåtfullhet över tingen! 

*

Om någon stjärna lossnar 
och segnar vit genom luften, 
då fyller hon, sägs det, var bön, som når 
den korta glimrande banan.

Jag väntar och väntar. Det är april, 
en ljum och lyhörd natt i april, 
då gräset växer och stjärnorna lyssna - 
de gå så lugna i natt sin väg, 
och ingen enda snavar och faller!

Men om jag somnar, så gör det allsintet: 
sliter en stjärna sig lös i natt, 
så måste hon känna min bön, var hon sjunker, 
fastän jag sover - 
ty hela den tysta, tysta natten 
är hela den vida, vida rymden 
alldeles full av min enda önskan! 

*

O en klinga, 
sviktande böjlig och stark, 
o en smidigdansande klinga, 
lydande stolt den strängaste lag, 
rytmens hårda lag i stålet - 
o en klinga 
ville jag vara till kropp och själ!

Dig jag hatar, 
du mitt usla videväsen, 
du som flätas, du som vrides, 
lydande tåligt andras hand. 
Dig jag hatar, 
du mitt lata drömmarväsen. 
Du skall dö. 
Hjälp mig, mitt hat, du längtans syster, 
hjälp mig varda 
klinga, ja klinga, 
dansande svärd av härdat stål! 

*

Sval är din röst som källors sorl, och ditt väsen 
syrligt friskt som höstens doftande frukter. 
Klar i ditt öga vilar 
höga septembers kyliga munterhet.

Springbrunn är du, vars soligt glittrande stråle, 
skön i sin jämvikt, skön i sin formstränga båge, 
skön i sin styrka, äger 
makten att älska gränser och ädla mått.

Hell ditt lekande lugn, din vårliga hälsa! 
Hell din andes ljuva gudomliga adel, 
tecknad i dragens renhet 
och dina lemmars sjungande harmoni! 

*

När morgonens sol genom rutan smyger, 
glad och försiktig, 
lik ett barn, som vill överraska 
tidigt, tidigt en festlig dag - 
då sträcker jag full av växande jubel 
öppna famnen mot stundande dag - 
ty dagen är du, 
och ljuset är du, 
solen är du, 
och våren är du, 
och hela det vackra, vackra, 
väntande livet är du! 

*

Skymning över en okänd stig... 
Färglösa mullväxter, 
stora svampar 
spira ur marken, där ljudet kvävs. 
Slingrande kala stammar 
sträcka sig upp och försvinna i mörkret. 
Hör det hemska suset där uppe, 
som aldrig tystnar!

Nyss i solen 
sjöng jag på blommande ängar 
Pan, Pan, den store Pan. 
Hånfullt viska nu 
kärrens susande bubblor: 
"Här i de hemliga djupens skog, 
här är också hans boning! 
Vågar du ännu sjunga 
Pan, den store Pan?"

Hjälp, min fot sjunker! 
Gungfly är marken, 
Ruvande lura 
svarta vatten, halvt i sömn, 
orörliga, outgrundliga, 
på mig, sitt rov. 
Alarnas ormlika stammar, 
vuxna ur våta kärret, 
vrida sig kvidande hit och dit. 
Ångesten sträcker sig ur dyiga vatten 
händer, svarta och knotiga, 
lika de fuktdrypande 
murkna grenar, där mossan gror. 
Hjälp, o hjälp, vilka hemliga 
djup, som begära mig!

Likväl - är det ej blommors doft? 
Runt omkring över mörka kärr 
lysa knoppar, 
vita knoppar - 
o de slå ut, de slå skimrande ut! 
Min fot får fäste bland vita kalkar, 
och över djupen far ett sken - 
det ljuvaste löje.

Böj dig, hjärta, 
böj dig och tillbed! 
Här i de hemliga djupens skog 
sjunger jag Pan, 
sjunger jag bävande 
Pan, Pan, den store Pan! 

*

När våra gudar falla 
och vi stå ensamma bland spillror, 
så utan fäste mer för våra fötter 
som klot i rymden
då skymtar du ett ögonblick, du höga Skönhet. 
Då, endast då. 
Så sträng som eld du talar tröst: 
Vad som än faller jag står åter.
O stanna, stanna, heliga, 
och fräls min själ 
från lögnen av en måttlös sorg! 


*

 
Stilla vill jag tacka mitt öde: 
aldrig jag mister dig helt. 
Som en pärla växer i musslan, 
så inom mig 
gror ditt daggiga väsen ljuvt. 
Om till sist en dag jag har glömt dig
då är du blod av mitt blod, 
då är du ett med mig
det gudarna give. 

*

Barn! sade Livet till mig en dag. 
Vad du är ung! En grön liten kart. 
Jag vill lära dig ungdomens prydnad: 
blygsam försynthet, 
sänkta ögon och lågmäld röst. 
Gå nu mjukt gå på tå över ängarna! 
Tyst, var tyst håll andan och lyssna! 
Möter dig Glädjen, möter dig Smärtan, 
bråka då inte så fasligt, det brukar du! 
Andlöst stilla! Lyssna! Lyssna! 
Då skall du kanske 
hitta hem till min rosengård.

*

Du som är kallad vid blommors namn, 
nu vill jag ge dig ett annat: 
Läkarens Kniv. 
Kallt, hårt namn. 
Men så blänkande hård 
är din bild i de tysta stunderna. 
Jag är dömd, när jag ser dig, 
dömd som sjukling 
inför din friskhet av vårlig morgon.

Det är gott att man våndas och vämjes. 
Du är svalkande fri från barmhärtighet 
mot patetiska kval. 
Fjärran, fjärran ler du gåtfullt. 
Jag vill andas din höga luft. 
Jag vill trampa de daggiga stigarna, 
där du vandrar. 

*

Jag älskar de vita bergen, de marmorvita 
med pannan sköljd av himlarnas högblåa vila, 
och salthavets stormande glitter, 
och doriska tempel, och tankens svala kristall.

Men dröjt har jag också vid gläntande portar 
och sett dit in i tonande skymningsdjup, 
där altarljusens skimmer stilla jublade 
mot bävande tid, advent, 
medan vintermorgonen stirrade mörk genom välvda fönster.

De ljusa helgon, de som övervunnit, 
anandes saliga bortom mörkret, 
och Guds längtare 
böjde till bön sina knän, ensamma i skarorna, 
och sågo med slutna ögon den Endes glans, 
själens innersta världar, 
och mystiska sanningar lärde de lyssnande. 
Om du en gång har lyssnat vid brinnande altarljus, 
aldrig glömmer du då Guds tysta blommande örtagårdar - 
du kysser portvalvets sten och vänder dig bort.

Ni vita berg, ni marmorvita i bländande sol, 
ni älskade fjärransedda, ni mitt hem i aningen, 
jag kommer till er! 
Liv, det är skära och bryta, att något må växa. 
Var och en är så många, 
men mer än en väg går ingen. 

*

Att mista själens hem och vandra långt 
och intet annat kunna hitta sen, 
och finna att man glömt vad sanning är, 
och tycka man är gjord av bara lögn, 
och vämjas vid sig själv och hata sig 
ja det är lätt, ja det är ganska lätt. 
Sorgen är lätt, men glädjen stolt och svår, 
ty glädjen är det enklaste av allt.

Men den, som söker sig ett hem för sig, 
får inte tro, att det finns var som helst
han måste vandra hemlös någon tid; 
och den som är av lögn och vill bli frisk, 
han måste hata sig till det han kan 
av sanning, som de andra få till skänks. 
Vad är det värt att sörja så för det? 
Vänta, mitt hjärta, och ha tålamod! 

*

Om detta livet är det enda! 
O dessa korta timmar.
En timme - vad en timme kan bli mycket! 
De djupa källorna, där ingen än har druckit, 
ljusvidderna, som ingen än har lodat, 
Och vi, vi dåsa slött i feghet. 
O dessa korta timmar. 
Du gömda möjligheters värld, 
du Gud i vardande, 
giv oss en oförvägen fromhet, 
en vilja ren, 
och vig oss in till andens äventyr!

*

Orkar du inte ett steg mer, 
inte lyfta ditt huvud, 
dignar du trött under hopplös gråhet - 
tacka då nöjd de vänliga, små tingen, 
tröstande, barnsliga. 
Du har ett äpple i fickan, 
en bok med sagor där hemma - 
små, små ting, föraktade 
i den tid, som strålade levande, 
men milda fästen under de döda timmarna. 


*

Världen strömmar av smuts, tomhet fyller den. 
Sår, som dagen slagit, läkas, när kväll är inne. 
Lugn, lugn jag huvudet lutar 
mot en helig syn, ditt dröjande minne. 
Tempel tillflykt rening 
helgedomen min! 
På dina trappor undan mörkret räddad 
trygg som ett barn somnar jag in. 

*

Livet får en annan färgton
skälvande, skälvande lyss det och tiger, 
när likt skimret från Vätterns sten i sagan 
tanken på dig ur djupen 
genomglödgande helt all världen stiger. 
Nyvaknad ser jag verklighet, 
där dov dröm nyss tyngde mig. 
Luften är levande, liv andas jag, 
liv av dig, av dig. 

*

I din skönhet sänkt 
ser jag livet förklarat 
och den mörka gåtans svar 
uppenbarat.

I din skönhet sänkt 
bedja jag vill. 
Världen är helig, 
ty du är till.

Andlös av klarhet, 
ljusfördränkt, 
ville jag dö hos dig, 
i din skönhet sänkt. 

*

Du är min renaste tröst, 
du är mitt fastaste skydd, 
du är det bästa jag har, 
ty intet gör ont som du.

Nej, intet gör ont som du. 
Du svider som is och eld, 
du skär som ett stål min själ 
du är det bästa jag har. 

*

Hell de kämpar, som blöda i striderna, 
trots ärr och sår strålande, 
hell deras hårda kamp, 
hell deras dyrköpta segrar!

Men o du unga träd, du blommande lönn, 
dig älskar jag mer än kämpars ärr. 
Din oförvärvade, lyckliga adel 
är mer än deras vunna slag.

Frisk i livets morgon spirade du ur jorden, 
frisk, frisk växte du lugnt i sol och regn; 
ångest du kände ej, ånger ej, 
intet av allt vårt sjuka.

Du blommar i guld och guldvin; i susningar skrattar du, 
när vandraren kysser din stam. 
Hans kyss är en bön till den eviga skönhet, 
som tänkte i dagen din dejliga blom.

Välsignad du, välsignad du, skönväxande lönn! 
De stridandes segrar behöver du ej. 
Hos dig är ensliga skogars vila. 
Hos dig är sol av gudom. 

*

Drömsyn, drömsyn, 
solskira uppenbarelse, 
tänd för min blick av en enda 
mänsklig varelse,

drömsyn, drömsyn, 
ljuv bland stympade stridande, 
ljuv i en söndersliten 
värld av lidande.

dröm om ett släkte 
växande fram genom tiderna, 
människor stolta, som leka sig till 
seger i striderna,

blomlikt vuxna 
tveklöst harmoniskt från rötterna, 
tröstande lugnt på en helig 
jord under fötterna,

vilkas kött är ande, 
vilkas ande är kött - 
blomlikt vuxna 
som en sällsam mänska jag mött. 

*

Gudarnas vagnar, 
skaka ej molnen, 
de glida tysta 
fram som strålar. 
Gudarnas steg äro 
svårhörda 
som gräsets knappt 
förnumna sus.

Varsamt, varsamt 
följ du de stigar, 
som dofta av deras 
läkande närhet. 
Ropa ej namn! 
De fly, de lämna dig 
ordfylld 
i en tom värld. 

*

Ser jag dig skymta, 
å Carolina, min vän, bakom björkens frostiga ris, 
faller stillaste ljus på min väg 
som sol i dis.

Sträng och förnämlig 
är du likt en som livet ett skyddande harnesk skänkt, 
men av en skeptisk blidhets dager 
överstänkt -

som en gammal mans 
löje av lätt, lätt snö och höstmild ironi, 
tankfullt, med värme och vishet under 
och saktmod i. 

*

Svek, svek
annat var aldrig mitt liv. 
All min skam, 
penna, stackare, skriv. 
Skriv om vägar långt, långt 
bort från mitt sanna, 
skriv om en mur kring allt som var bäst. 
Nej, stanna.

Outredda mörkers hot 
fyller mitt sinn. 
Åskdiger knoppningstid 
än är min. 
Jag vill vara stilla, 
bida och se, 
vänta på solen, 
sakta le.

Vad sker i mörkret, 
medan jag ler? 
Dör min själ? 
Hittar jag hem ej mer? 
Gud, Gud, behåll 
en glimt allen 
av mitt allvar 
ren, ren! 

*

Jag bad en gång om glädje utan gränser, 
jag bad en gång om sorg, som rymden ändlös. 
Månn blygsamheten växer till med åren? 
Skön, skön är glädjen, skön är också sorgen. 
Men skönast är att stå på smärtans valplats 
med stillad håg och se, att solen lyser. 

*

Gnistrande knarrande skare hård. 
Ensam, ensam är nattens rymd över vita vägar. 
Mig fyller bister törst 
till vinterrymden.

Springer du snart ej för foten upp, 
djupa jordkalla vatten, värld som ibland mig isat, 
de starka mörker som 
min stjärna gömmer?

Då skall du hisnande hårt och rent 
dränka ruttnande lögn som fordom du skonslöst gjorde. 
Var är du, bittra hav 
av is och sanning? 

*

När du är borta, hungrar så vilt min själ. 
När du är nära, längtar jag likaväl - 
förtvivlad ser jag, 
stelnad, sluten, 
hur tom och fåfäng 
flyr minuten.

Ditt väsens stolta kungliga blomdoft fin 
jag ville hemligt dricka, ett heligt vin - 
men dödstung står jag 
som i drömmar, 
med törst som Tantalos 
i klara strömmar.

I ensamhetens tid har min tunga bränt 
att säga dig det vackra jag drömt och känt - 
men i din närhet 
min tanke somnar, 
min port är stängd, 
och hjärtat domnar. 

*

Mycket gör ont, som inte har namn. 
Bäst är att tiga och ta det i famn.

Mycket är hemligt och dunkelt och farligt. 
Bäst är att bära det vördsamt och varligt.

Bäst är att tryggt på det hemliga tro 
utan att peta på frön som gro.

Här gick aldrig tanken på spaning. 
Allmoder, led mig med säker maning!

Gott är att lyss till sin Moders röst 
ordlöst bekymmer får ordlös tröst. 

*

Bed om ett: 
djupt allvar 
det som blev mångens bane
Men bed om ännu ett därutöver, 
ett, som blott de starka förunnas: 
hjärtats tystlåtenhet. 


Att min diktning är poesi kan ingen förneka,
att det är vers vill jag icke påstå. Jag har
försökt bringa vissa motsträviga dikter under en
rytm och därvid kommit underfund med att jag
besitter ordets och bildens makt endast under full
frihet, d. v. s. på rytmens bekostnad. Mina dikter
äro att taga som vårdslösa handteckningar.
Vad innehållet vidkommer, låter jag min instinkt
bygga upp vad mitt intellekt i avvaktande hållning 
åser. Min självsäkerhet beror på att jag
har upptäckt mina dimensioner. Det anstår mig
icke att göra mig mindre än jag är.

Enkel är bergens sommar; 
ängen blommar, 
den gamla gården ler 
och bäckens dunkla brus talar om funnen lycka. 

Jag är skön, ty jag har vuxit i min älskades trädgård. 
Jag stod i vårregn och fick dricka längtan, 
jag stod i solen och fick glöd - 
nu står jag öppen och väntar. 

Jag hämtar dig en enda blomtyngd gren 
ur vårens stora skog. 
Du tiger och du ser 
med dina sjukligt djupa ögon 
på ljusreflexen i kristallen ner. 
Du tiger och du ler, 
ty denna vår skall gå förbi ditt hjärta. 
Vi hava ingenting att säga mer. 

För mina små visor, 
de lustigt klagande, de aftonröda, 
skänkte mig våren ägget av en vattenfågel.

Jag bad min älskade måla mitt porträtt på det tjocka skalet. 
Han målade en ung lök i brun mylla - 
och på den andra sidan en rund mjuk kulle av sand

Tre jungfrur gingo hand i hand över en öppen slätt. 
De möttes av en ryttare i täta höljen. 
Den första jungfrun sträckte sina armar ut: kärlek kom! 
Den andra jungfrun föll på knä: död förskona mig! 
Den tredje jungfrun vände sig om: 
vägen till staden viker av till höger. 

När de svarta molnen drogo över himlen 
satt en moder vaken och ett barn sov. 
Och en änglastämma sjöng i nattens tystnad 
alla världars lov.

Och den unga modern hörde likt ett eko 
djupast i sitt inre nattens tysta lov: 
o vad världen växte ut i alla vidder 
när den lille sov! 

Nu är det höst och de gyllene fåglarna 
flyga alla hem över djupblå vatten; 
på stranden sitter jag och stirrar i det granna glittret 
och avskedet susar genom grenarna. 
Avskedet är stort, skilsmässan förestående, 
men återseendet är visst. 
Därför blir sömnen lätt när jag somnar med armen under huvudet. 
Jag känner en moders andedräkt på mina ögon 
och en moders mun mot mitt hjärta: 
sov och slumra mitt barn, ty solen är borta. - 

Gå icke alltför nära dina drömmar: 
de äro en rök och de kunna förskingras - 
de äro farliga och kunna bestå.

Har du skådat dina drömmar i ögonen: 
de äro sjuka och förstå ingenting - 
de hava endast sina egna tankar.

Gå icke alltför nära dina drömmar: 
de äro en osanning, de borde gå - 
de äro ett vansinne, de vilja stanna. 

Min krets är trång och mina tankars ring 
går kring mitt finger. 
Det ligger något varmt på grunden av allt det främmande omkring mig, 
som den svaga doften i näckrosens kalk. 
Tusende äpplen hänga i min faders trädgård, 
runda och avslutade i sig själva - 
så har mitt obestämda liv ock blivit 
utformat, rundat, svällande och slätt och - enkelt. 
Trång är min krets och mina tankars ring 
går kring mitt finger. 


Eros, du grymmaste av alla gudar, 
varför förde du mig till det mörka landet? 
När flickebarnen växa till 
bliva de utestängda från ljuset 
och kastade i ett mörkt rum. 
Svävade icke min själ som en lycklig stjärna 
innan den blev dragen i din röda ring? 
Se, jag är bunden till händer och fötter, 
känn, jag är tvungen till alla mina tankar. 
Eros, du grymmaste av alla gudar: 
jag flyr icke, jag väntar icke, 
jag lider endast som ett djur. 

Alla kvällar lät prinsessan smeka sig. 
Men den som smeker stillar blott sin egen hunger 
och hennes längtan var en skygg mimosa, en storögd saga inför verkligheten. 
Nya smekningar fyllde hennes hjärta med bitter sötma 
och hennes kropp med is, men hennes hjärta ville ännu mer. 
Prinsessan kände kroppar, men hon sökte hjärtan; 
hon hade aldrig sett ett annat hjärta än sitt eget.

Prinsessan var den armaste i hela riket: 
hon hade levat alltför länge på illusioner. 
Hon visste att hennes hjärta måste dö och söndersmulas helt, 
ty sanningen fräter. 
Prinsessan älskade icke de röda munnarna, de voro främmande. 
Prinsessan kände icke de druckna ögon med is på botten. 
De voro alla vinterbarn, men prinsessan var från yttersta södern och utan nycker, 
utan hårdhet, utan slöjor och utan list. 

Ett nyckfullt ögonblick 
stal mig min framtid, 
den tillfälligt hoptimrade.

Jag skall bygga den upp mycket skönare 
såsom jag tänkt den från början. 
Jag skall bygga den upp på den fasta marken 
som heter min vilja. 
Jag skall resa den upp på de höga pelare 
som heta mina ideal. 
Jag skall bygga den med en hemlig lönngång 
som heter min själ. 
Jag skall bygga den med ett högt torn 
som heter ensamhet. 



Trångt är mitt hjärta förvarat i en smal klyfta, 
fjärran är mitt hjärta beläget 
på en avlägsen ö. 
Vita fåglar flyga fram och åter 
och bringa budskap att mitt hjärta lever. 
Jag vet - hur det lever 
av kol och sand 
på vassa stenar.

Jag ligger hela dagen och väntar på natten, 
jag ligger hela natten och väntar på dagen, 
jag ligger sjuk i paradisets trädgård. 
Jag vet att jag icke blir frisk, 
längtan och trånsjuka bli aldrig bättre. 
Jag har feber som en kärrväxt, 
jag svettas sötma som ett klibbigt blad. 
På bottnen av min trädgård ligger en sömnig sjö. 
Jag som älskar jorden 
vet ingenting bättre än vattnet. 
I vattnet falla alla mina tankar 
dem ingen sett, 
mina tankar dem jag icke vågar visa för någon. 
Vattnet är fullt av hemligheter! 

Var lugn, mitt barn, det finnes ingenting, 
och allt är som du ser: skogen, röken och skenornas flykt. 
Någonstädes långt borta i fjärran land 
finnes en blåare himmel och en mur med rosor 
eller en palm och en ljummare vind - 
och det är allt. 
Det finnes icke något mera än snön på granarnas gren. 
Det finnes ingenting att kyssa med varma läppar, 
och alla läppar bli med tiden svala. 
Men du säger, mitt barn, att ditt hjärta är mäktigt, 
och att leva förgäves är mindre än att dö. 
Vad ville du döden? Känner du vämjelsen hans kläder sprida 
och ingenting är äckligare än död för egen hand. 
Vi böra älska livets långa timmar av sjukdom 
och trånga år av längtan 
såsom de korta ögonblick då öknen blommar. 

Stjärnorna äro obevekliga - 
det veta vi alla - 
men jag vill söka lyckan på alla vågor blå 
och under alla gråa stenar. 
Om lyckan aldrig kommer? Vad är ett liv? 
En liten näckros vissnar bort i sanden. 
Och om dess aning sviker? en dyning dör vid stranden 
när sol går ned. 
Vad hade flugan att söka i spindelns nät, 
och vad har sländan gjort av sin enda dag? 
Det gives intet svar än två livlösa vingar 
över ett hopsjunket bröst. 
Svart blir aldrig vitt - 
dock kampens sötma finnes kvar för alla 
och alla dagar komma färska blommor ur helvetet. 
Men det kommer en dag då helvetet är tomt och himlen stänges 
och allt står stilla - 
intet finnes då kvar än en sländas kropp i vecket av ett blad. 
Men ingen vet det mer. 

Jag blev så glad, då jag såg dig, o syster, 
jag blev så glad, att någon fanns i skogen, 
än spefulla ekon och lurande troll. 
Du gick helt långsamt, jag skyndade efter dig 
att hinna upp dig, som hade jag något att berätta dig. 
Dyster och sträng den svarta nunnedräkten är, 
allvaret blickar ur de mörka vecken, 
men kär och förtrogen är den och underbart tröstande 
för hjärtan som bära på hemliga sorger. 
- - - - - - - - - - - - - - - - - - 
Ack syster, syster, härlig är den sammetsgröna skogen, 
men denna vår är ingen vår för mig. 
Ty den jag älskade har gjort mig orätt. 
Han tog min kärlek med list som en bedragare 
för sin låga och oädla fåfängas skull, 
och lämnade mig ensam i sorg och blygsel i kallt förakt. 
Tungt har mitt hjärta varit hela tiden, att solen icke värmt mig.

Nu har jag drömt två nätter å rad 
att jag var glad och bar en kniv i min hand, 
en blodig kniv, och mitt hjärta var lätt som en fågel. 
Drömmar betyda intet, men jag undrar 
om jag skall se detsamma en gång till.

Nunnan:

Du får ej drömma så, mitt barn, 
så får du icke drömma en gång till. 
Nu är den heliga lövsprickningstiden 
då jorden är full av änglar, 
den som lyssnar, skall ständigt höra vingslag i luften. 
Nu är den heliga lövsprickningstiden, 
då änglar tända ljusen i kyrkan 
och fylla skålarna med heligt vigvatten, 
och ovan altaret står Gudsmoder 
med ett oskönjbart leende på sina läppar. 
Gå dit, fall ned på dina knän ... och vänta. 
Ack, när Gudsmoder blickar ned på dig, 
då känner du det genast. 
Jag vet det väl. Hur smärtan sakta domnar - 
inom en stund har du glömt dina sorger 
och lätta och ljusa och stilla bli dina tankar 
som änglarnas steg över golvet av sten, 
och stiger du upp, du skyndar dig ofrivilligt mot utgången, 
flöda tårarna över ditt ansikte 
och du är lycklig och milt försjunken hela dagen 
och intet ont ord kommer över dina läppar, 
och om naturen drömmer du lyckligt och fromt 
som barnen drömma om julnatten. 
Gå in i kyrkan, mitt barn, jag väntar här ute i stilla bön.

Flickan (återvändande):

Vad ... mitt sinne ... är ... tungt. 
Svaga äro dina böner, o syster, 
det heliga vigvattnet verkade intet. 
Jag lade mig på knä framför altaret, 
länge höll jag mina ögon slutna och tänkte ingenting 
i väntan på undret. 
Hade jag aldrig öppnat mina ögon!! 
jag såg det åter ... det jag sett i drömmen... 
dock var det tusen gånger olycksdigrare att se 
här på det heliga altaret. 
På golvet såg jag några droppar blod, 
en strimma levrat blod på altarduken, 
men uppe på altaret låg - kniven. 
Jag ville gripa den och kyssa den - 
vad älskar jag i världen såsom detta blod? 
Golvet vaggade underligt under mina knän, 
en skräck grep mig - jag kom ihåg Gudsmoder 
och jag blickade upp till henne med en bön och tillgift 
och sökte hennes skydd. 
Men hon såg mig icke, hon blickade ut i fjärran 
förskräcklig och hög. 
- - - - - - - - - - - - - - - - - - 
Fåfänga äro alla böner för mig.

Nunnan:

Jag skall dock be för dig, 
jag upphör nu ej mer att be för dig. 
Gudsmoder ser dig icke, hon tiger... 
hon vill ett offer mot vilket alla offer äro ringa. 
Hon, den heliga och rena, mot vilket allt ont är maktlöst 
tar som offer ur dina händer 
den tunga kniven med det onda blodet. 
Stor är hennes nåd, 
djupt är hennes förbarmande, 
högre äro hennes tankar än människronas lagar. 
Hon dödar ej de onda tankarna, när de födas fram, 
hon lämnar ej de onda orden, som strömma över läpparna, 
hon hejdar ej den upplyfta armen, då hugget faller. 
Men för de förkrossade själar, över vilka olyckan timar, 
har hon en nåd utan gräns och en kärlek utan anseende. 
Hon ger oss tårarna som smälta våra hjärtan 
och göra dem mjuka som vax. 
Sådan är Gudsmoder 
och föga känna vi henne. 
Hon ser alla, som komma hit, 
och olika är hennes onåd mot alla. 
Men endast de tyngsta hjärtan 
väga något i hennes hand. 
Stor blir din ångers ljuvhet, mitt barn, 
när det onda har skett. 
Ständigt har jag levat fjärran från det onda, 
min själ har varit ljus som den vita liljan 
den höga ängeln håller i sin hand. 
Dock har jag lärt mig att det icke finnes något gott 
fjärran från synden. 
Vilken är våra böners nödvändighet? 
Den förtvivlans styrka som betvingar våra helgon? 
Behöva vi Gudsmoder? Kunna vi icke leva utan henne? 
Vi äro icke mogna för paradiset: 
de rena själarna skola kastas i elden och börja brinna. 
Förkrympta äro alla hjärtan som icke blomma fritt. 
Försiktiga äro våra själar i sina vita skrudar. 
Det finnes alltför många i världen 
som tåla att kallas fega. 
Men lyckliga äro de själar 
på vilka det onda förlorat sin största insats: 
Gå mitt barn, jag skall be för dig. 
Jag kan intet annat.

Fången, fången ... jag vill slita mina bojor. 
Med smärtsamt vreda läppar går jag genom livet. 
Mina avgrunder, vad frågar jag efter er, I förtjänen intet namn. 
Brons fogar sig till brons och blir en människa, 
och människan går med järn i sitt hjärta. 
Men har väl bronsen detta skrämmande sken över pannan 
av blixtrarnas gud? 
Jag kastar mitt hjärta på vägen, må gamarna dela det - 
fullmånen föder mig ett nytt.

Blekhjärtade natt, du lyssnar... 
Nej, det är icke sant, ditt halva blod är mäktigt nog. 
Då det stiger i dina ådror 
och går till anfall är världen din.

Blekhjärtade natt, då ditt blod är uppe, framme och går till anfall, 
då äro dina ådror en tom fästning, 
en kusligt övergiven, 
när den stora striden står om järnporten. 
En övergiven borg behärskar världen, 
kraftens namnlösa borg. 
Sjungande återvänder en gång ditt mörka blod.


Jag är ingenting än en omätlig vilja, 
en omätlig vilja, men vartill, vartill? 
Allting är mörker omkring mig, 
jag kan ej lyfta ett halmstrå. 
Min vilja vill blott ett, men detta känner icke jag. 
När min vilja bryter fram, skall jag dö: 
var hälsad mitt liv, min död och mitt öde. 

Jag är en zigenerska ur främmande land, 
i bruna hemlighetsfulla händer håller jag korten. 
Dagar gå efter dagar, enformiga och brokiga. 
Trotsigt blickar jag människorna i ansiktet: 
vad veta de att korten bränna? 
Vad veta de att bilderna leva? 
Vad veta de att varje kort är ett öde? 
Vad veta de att varje kort som faller ur min hand 
har tusenfaldig betydelse?

Ingen vet att dessa händer söka något. 
Ingen vet att dessa händer sändes ut för länge sen. 
Att dessa händer äro välbekanta med alla ting 
och dock röra vid allting i en dröm. 
Det finnes endast ett sådant par händer i världen.

Dessa underbara rovhänder 
döljer jag under den röda duken 
i trots och svårmod, ringprydda och starka. 
Dessa bruna ögon skåda ut i ändlös längtan. 
Dessa röda läppar brinna i en eld som icke slocknar, 
dessa sorglösa händer skola göra sitt värv i den dystert eldskensfärgade natten.



Min barndoms träd stå höga i gräset 
och skaka sina huvuden: vad har det blivit av dig? 
Pelarrader stå som förebråelser: ovärdig går du under oss! 
Du är barn och bör kunna allt, 
varför är du fjättrad i sjukdomens band? 
Du är bliven människa, främmande förhatlig. 
Då du var barn förde du långa samtal med oss, 
din blick var vis. 
Nu ville vi säga dig ditt livs hemlighet: 
nyckeln till alla hemligheter ligger i gräset i hallonbacken. 
Vi ville stöta dig för pannan, du sovande, 
vi ville väcka dig, döda, ur din sömn.

Vad är det som klingar på kyrkogården:
Min egen! Min älskade!
vem är det som ropar i dimman?
Det är krigarens hustru som ilar emot sin man.
Där hänger Gudsmoderns bild på ett bländvitt kors
med Jesusbarnet,
och vinden vaggar syrenen av och an
på färska graven.
Och i sin vita bruddräkt hon sover lugnt,
sitt barn på armen.
Vad är din panna så färglös och blek,
du unga kvinna?
Vad är din hand så sorglös och lätt,
du väna kvinna?
Dina svarta lockar smeker ingen mer,
dina svarta lockar,
och dina fötter i tunna sidenskor,
de känna intet.
Du flydde längre bort än där månen står
i björkens krona,
du flydde längre bort än där solen själv,
solen skiner.
Du tog ditt barn på armen och sprang,
så fort du kunde,
och alla stjärnor lämnade du,
stjärnor under dig.
Där Jesusbarnet sitter i Jungfruns famn,
dit har du hunnit
och allt vad människohjärtat vinna kan,
det har du vunnit.
Vad är det som klingar på kyrkogården:
Min egen! Min älskade!
vem är det som ropar i dimman?
Det är krigarens hustru som ilar emot sin man.

O himmelska klarhet på barnets panna - 
dess ängel ser Fadern i himmelen.

Och ljuset som strömmar ur helgonets ögon är mörker invid 
den friden som vilar på barnets panna, den himmelska frid.

Och glorian som skiner kring helgonets änne är icke så tydlig och stor, 
som kronan som kröner ett människobarn i späda år.

Och marken och blomstren och stenarna tala 
till barnet sitt språk, 
och barnet det svarar och jollrar tillbaka 
på skapelsens språk.

Och Gud är dold i den minsta blomma 
och tingen förkunna hans namn. 
Men människohjärtat som utstötts av Fadern 
vet icke hur nära han bor.

Min barndoms träd stå jublande kring mig: o människa! 
och gräset mig hälsar välkommen ur främmande land. 
Mitt huvud jag lutar i gräset: nu äntligen hemma. 
Nu vänder jag ryggen åt allting som ligger bakom mig: 
mina enda kamrater bli skogen och stranden och sjön.

Nu dricker jag visdom ur granarnas saftfyllda krona, 
nu dricker jag sanning ur björkens förtorkade stam, 
nu dricker jag makt ur det minsta och spädaste grässtrå: 
en väldig beskyddare räcker mig nådigt sin hand.

Vad allting som är dött är underbart 
och outsägligt: 
ett dött blad och en död människa 
och månens skiva. 
Och alla blommor veta en hemlighet 
och skogen den bevarar, 
det är att månens kretsgång kring vår jord 
är dödens bana. 
Och månen spinner sin underbara väv, 
den blommor älska, 
och månen spinner sitt sagolika nät 
kring allt som lever. 
Och månens skära mejar blommor av 
i senhöstnätter, 
och alla blommor vänta på månens kyss 
i ändlös längtan.


De första flingorna föllo. 
Där vågorna skrivit sin runskrift i flodbäddens sand 
vi andäktigt gingo. Och stranden sade till mig: 
Se här har di vandrat som barn och jag är alltid densamma. 
Och alen som står vid vattnet är alltid densamma. 
Säg var har du vandrat i främmande land och lärt dig stympareseder? 
Och vad har du vunnit? Alls ingenting.

På denna mark skola dina fötter träda, 
här är din trollkrets, från alarnas hängen 
kommer dig visshet och gåtornas svar. 
Och du skall prisa Gud som låter dig stå i sitt tempel 
bland träden och stenarna. 
Och du skall prisa Gud som låtit fjällen falla 
från dina ögon. 
All fåfäng visdom kan du akta ringa, 
ty nu är tallen och ljungen dina lärare. 
Tag hit de falska profeterna, de böcker som ljuga, 
vi tända i dälden vid vattnet ett lustigt fladdrande bål.

Det finns ingen som har tid i världen 
än Gud allena. 
Och därför komma alla blommor till Honom 
och den sista bland myror.

Förgätmigejen ber Honom om högre glans 
i sina blå ögon 
och myran ber honom om större kraft 
att fatta strået. 
Och bina be honom om starkare segersång 
bland purpurröda rosor.

Och Gud är med i alla sammanhang. 
När gumman oväntat mötte sin katt vid brunnen 
och katten sin matmor. 
Det var en stor glädje för dem båda 
men allrastörst var den att Gud hade fört dem samman 
och velat dem denna underbara vänskap 
i fjorton år.

Och under tiden flög en rödstjärt ur rönnen vid brunnen 
glad att Gud ej låtit den falla i jägarens klor. 
Men en liten mask såg i en dunkel dröm 
att månskäran klöv hans väsen i två delar: 
den ena var intet, 
den andra var allting och Gud själv. 


Jag längtar till landet som icke är, 
ty allting som är, är jag trött att begära. 
Månen berättar mig i silverne runor 
om landet som icke är. 
Landet, där all vår önskan blir underbart uppfylld, 
landet, där alla våra kedjor falla, 
landet, där vi svalka vår sargade panna 
i månens dagg. 
Mitt liv var en het villa. 
Men ett har jag funnit och ett har jag verkligen vunnit - 
vägen till landet som icke är.

I landet som icke är 
där går min älskade med gnistrande krona. 
Vem är min älskade? Natten är mörk 
och stjärnorna dallra till svar. 
Vem är min älskade? Vad är hans namn? 
Himlarna välva sig högre och högre, 
och ett människobarn drunknar i ändlösa dimmor 
och vet intet svar. 
Men ett människobarn är ingenting annat än visshet. 
Och det sträcker ut sina armar högre än alla himlar. 
Och det kommer ett svar: Jag är den du älskar och alltid skall älska. 


Se här är evighetens strand, 
här brusar strömmen förbi, 
och döden spelar i buskarna 
sin samma entoniga melodi.

Död, varför tystnade du? 
Vi äro komna långt ifrån 
och äro hungriga att höra, 
vi hava aldrig haft en amma 
som kunnat sjunga såsom du.

Kransen som aldrig smyckat min panna 
lägger jag tyst till din fot. 
Du skall visa mig ett underbart land 
där palmerna höga stå, 
och där mellan pelarraderna 
längtans vågor gå. 

Jag skiljer mig från eder, 
ty jag är mer än ni.

Jag är i skymning 
tempelprästinna 
invigd bevakande 
framtidens eld. 
- - - - - - 
Jag träder ut till eder 
med ett glatt budskap: 
Guds rike börjar. 
Icke Kristi 
tynande välde, 
nej högre, ljusare 
mänskogestalter 
träda till altaret, 
bärande fram sin tacksamhet 
överjordiskt doftande, 
sinnesbetagande.

Där står altaret - 
som en suck ur Guds bröst - 
krönen det med rosor 
att man endast ser ett berg av skönhet. 
Lätt därpå 
skall stundens ande sitta 
drickande 
ur bräckligt gyllne glas 
stundens skål.


Från ödesberget 
ser man klart hur vägen går 
till Elysium och Hades.

Människorna nere 
vandra i molndunst, 
de gråta och skratta, 
följa kistorna till graven 
blott i en dröm.

O, vad jag längtar dit, 
där man ser 
vägen till Elysium och Hades. 

Först vill jag bestiga Chimborazzo 
i eget land 
och stå där andlös 
med segerkransen.

Sen vill jag bestiga ryktets berg, 
mot vilket världens gyllne kornfält le, 
och stå där salig 
i rosa syner.

Sist ska jag bestiga maktens berg, 
det obestigna, 
därifrån stjärnorna le mildast, 
och allt välsigna. 

Nätter och dagar 
ligger jag i feernas hängmatta 
och drömmer underliga ting. 
Det hjärtat föddes ej att älska mig: 
han stiger aldrig över verklighetens tröskel. 
Dianas lampa 
skiner genom mina nätter 
ur tunna sagoflor. 
Jag kan ej älska, jag kan ej prisge mitt stora hjärta... 
Men en gång lägger jag mig till jordens yppersta son... 
En liten unge 
skall dricka vid mitt bröst av sten 
jordens starkaste mjölk. 
Honom kallar jag - Dianas skänk. 

Mina konstgjorda blommor 
sänder jag hem till dig. 
Mina små bronslejon 
ställer jag upp vid din dörr. 
Själv sitter jag nere på trappan - 
en borttappad österländsk pärla 
i storstadens brusande hav. 


Nu höljer sig jorden åter i svart. Det är stormen 
som stiger ur nattliga klyftor och dansar 
allena sin spöklika dans över jorden. 
Nu kämpa människor åter - fantom mot fantom. 
Vad vilja de, vad veta de? De äro drivna 
som boskap ur mörka vrår, 
de slita sig ej lös från händelsernas koppelked: 
de stora idéerna driva sitt byte framför sig. 
Idéerna sträcka förgäves besvärjande armar i stormen, 
han, den dansande, vet att han ensam är herre på jorden. 
Världen rår ej om sig själv. Det ena skall 
störta som ett brinnande hus, som ett murket träd, 
det andra står kvar förskonat av okända händer. 
Och solen ser på allt detta, och stjärnorna lysa i iskalla nätter 
och människan smyger sig ensam sin väg mot den gränslösa lyckan. 

Tapperheten är det högsta, säger jag eder. 
Guds änglar strida med oss, 
Guds rike står på vår starka sida. 
Vecklen ut eder hjärteröda, 
att man ser eder lysande inskrift. 
Änglarna gripa fatt i våra fanor.

Vilket tåg, förfärligt som om man själv begroves - - 
De döda gå med, de gripa sina kransar, 
de skynda. 
Alla fasor, framgångens högsta skräck 
sammanträngda i ett enda bröst! 
Man kan blott sörja på detta tåg, 
ens fröjd är alltför stor. 

Till fots 
fick jag gå genom solsystemen, 
innan jag fann den första tråden av min röda dräkt. 
Jag anar ren mig själv. 
Någonstädes i rymden hänger mitt hjärta, 
gnistor strömma ifrån det, skakande luften, 
till andra måttlösa hjärtan. 

Vi skola göra bot i de ensamma skogarna. 
Vi skola tända enstaka ljus över hedarna. 
Vi skola resa oss - en efter en. 
När en gång vi likna varandra som syskon 
i kraft och förnämhet - 
då gå vi till folket.

Lidandets kalk må svagare händer fatta 
förande den till blekare läppar, 
mina segrarläppar undvara den än. 
Men - nej. 
I mitt hjärta sitta ännu jättar med mörka ansikten, 
med hårt sammanpressade stenhänder. 
De träda en gång ut ur sina skymningar - 
de kalla på dig - smärta. 
Hit gnisterhammare mot stenbelätet. 
Hugg fram min själ 
att hon må hitta ord som aldrig suttit på människotunga. 

Till fots 
fick jag gå genom solsystemen, 
innan jag fann den första tråden av min röda dräkt. 
Jag anar ren mig själv. 
Någonstädes i rymden hänger mitt hjärta, 
gnistor strömma ifrån det, skakande luften, 
till andra måttlösa hjärtan. 

Flyn i ensamheten! Varen män! 
Bliven icke dvärgar med hopkrympta lemmar. 
Bliven icke fångar med sammanbitna tänder. 
Bliven icke örnar sjuka i kedjor och band. 
Lären eder stå som furorna på klipporna i bränningens brand. 
Lären eder följa stjärnornas oskrivna lag. 
Helgon och hjältar, smidiga kroppar, växen till pelare i sanningens tempel. 
Lären eder stiga som vågorna i stormen. 
Räcken bröder handen, världen blir en annan. 
Höstsorgedagarna äro för alltid förbi. 

Jorden blev förvandlad till en askhög. 
I botgörarkläder 
sitter jag lätt därpå och drömmer. 
O vad mina drömmar äro saliga! 
Jag är stark, 
ty jag har stigit upp från dödens marmorbädd. 
Död - jag såg dig i ansiktet, jag höll vågskålen mot dig. 
Död - din omfamning är icke kall, jag själv är elden. 
Vem är Gud? Vad har han gjort oss? 
Häda icke! Han är nära. 

Ur silverbägare häller jag lust över jorden, 
mot vilken Afrodites drömmar blekna. 

Jag såg in i filosofens hus
och förstod att han var lycklig... 
Men mina sagoslott 
stå 
på sköra pelare obeskrivliga. 
O mina sagoslott, 
störten, störten 
i gyllne grus. 
Jag älskar eder alltför högt - dön.

Jag bygger eder upp igen 
bävande 
för att döda er - alltför sköna. 
Mina sagoslott 
I skolen en gång stå på jorden... 
Då för jag mörk bort hammare och mejsel... 
Världen tar slut för mig...

Var bo gudarna? I mitt hjärta, 
i mitt trasade, smärtsamt sälla hjärta, 
då sången höjer sig.

O gudar, vad kan en människa i sina få ögonblick! 
Jag har känt eder hela makt...

Gudar, I kommen till mig... 
Sedan ligger jag trött och drömmer om er... 
O gudar, I besöken mig alla dagar, 
då när jag är full av makt, 
när mitt blod samlat sig att höra eder stämma 
I visken ord i mina öron, 
oförgängliga ord som diamanterna på edra tår. 
O gudar, gudar! 
I all min svaghet finner jag mäktiga ord - 
ord för eder! 
Är icke världen outsäglig, 
sin I berörden tingen med förtrollade händer?

Ingen har ännu sett världen. 
I höljden den bak förhängen 

Livet sjönk för mig tillbaka i blå rök. 
Jag står höjd över allt 
med intet över mig än den hotande kopparhimmel, 
den jag regerar. 
Varför lyftes denna börda på människoaxlar? 
Varför slöts mitt hjärta i järnpansar? 
Får jag icke vara människa? 
Nattsvart sorg ligger vägen bakom mig, 
mellan rosa skuggor irrar jag en hemlös gud. 

Stycke för stycke bröt du ur mitt hjärta, övermäktiga gud, 
och gjorde mig till ditt redskap. 
Jag tillhör dig med kropp och själ 
och med resten av mitt förpantade liv. 
Jag gråter. Tårarna falla där jag går, 
den stenhårdes tårar. 
Var finner min mun ännu ord till klagan 
i obevekligt överflöd? 
Mina nätter och dagar 
äro skrivna i din bok, o gud. 
Intet tillhör mig på jorden, 
icke så mycket som en blomma. 
O att vara den rikaste! 
Att ha det skrivet på sin panna 
att leka ödets underliga lek 
på nödens bud. 

Människorna veta ej mycket om sig själva, 
de tro sig så arma de visa sig i livet, 
de veta ej att gudarna bo i deras bröst 
oigenkända.

Gudarna skratta. Livet är deras. 
De köra vagnen med glödande spann. 
Sitter därinne en drottning så härlig, 
folket blott viskande nämner hennes namn.

Knäböjen människor. Gudarna komma. 
Gudarna resa sig ur stofttyngda ännen, 
gudarna lyfta hela världen till sin höjd.

Vad sällhet i vinden... 
Oändlighetens kyssar... 
Hur har mitt liv förvandlat sig och blivit stilla, 
bedrägligt stilla... 
Lyckliga sagoprinsessa, 
ditt hjärta stormar hårdare än oceanens. 
Bär man förgäves ett sådant hjärta i sitt bröst? 
Tid, lyssna till min sång! 
Sjunga i helvetet så de fördömnda, 
svarar dem himmelens eko iblad. 
Nej, mitt hjärta, du går genom elden! 
Skrämmer ej ödet min gudagestalt? 
Lyda ej lyckans små genier en vink av min hand? 
Kommer ej framtiden, om jag den kallar?

Hur talar jag till eder ur mitt djupaste hjärta? 
Hur lägga gudar sina ord, oemotståndligt, lätt, 
hur talar jag att mänsklig svaghet icke fäller mina ord? 
Jag vill tala att jag öppnar mitt hela bröst för eder 
och att min vilja fattar eder med hårda tänger 
såsom en smärta, fruktan, sjukdom, kärlek... 
Jag ville att I bleven svaga av min vilja. 
Jag ville att I reven sönder edra hjärtan 
och att demonerna fattade säte i edra lemmar 
vilda, omänskliga, sprängande sönder allt liv. 
Demoner, 
med hela mitt allvar vill jag se eder i ögonen, 
hela mitt väsen tager jag med i min blick. 
Demoner, efterlängtade: frambesvärjer jag er med min kraft? 
Obarmhärtigt kastar jag mitt guldlockbete framför er. 
I tjocka strömmar rinner oavlåtligt mitt blod. 
Kommen I en gång till mig, I djupens vampyrer? 

På Himalayas trappor 
sitter den store Vischnu 
och drömmer.

Oändlig är kvällen kring Himalaya.

Vitklädd 
står pilgrimen liten i purpurskenet. 
Allsmäktige, 
tag mitt liv 
för ett ögonblick av dina drömmar... 
Jag vill se vad du vill - och förgås... 

Försiktigt, försiktigt, 
vad trycker du till ditt bröst? 
Likna de dig, 
såsom dessa hav likna 
oceanen gråtande i raseri?

Ocean, ocean, 
du vräker dig från strand till strand 
i ostillad längtan, 
du klappar om natten 
på jordens järnhällar, att de eka.

Ocean, ocean, 
när din vrede lagt sig, 
klarnar du åter upp. 
Nyårssolen stiger blek, men segerviss ur dina gömmor. 
Vågornas stelnade tunga sjunger om rosornas kraft året om. 

Jag behöver ingenting än Guds nåd. 
Genom livet går jag i ett rus. 

för mina några droppar rosenolja? 

Jag vill tända mina facklor över jorden. 
Min fackla skall stå 
på varje nattlig gård 
i alperna, där luften är välsignelse, 
i tundrorna, där himlen är melankoli. 
O min fackla, lys i ansiktet på den förskräckta, 
den förgråtna, den förmörkade, den förorenade. 
En mild gud räcker er sin hand: 
utan skönhet lever människan icke en sekund. 

Jag såg skönheten. 
Det var mitt öde! Däri ligger allt. 
Hur tackar jag därför? 
Färska rosor strör jag alla dagar 
brutna med heta händer 
framför din stod 
att ditt leende vilar därpå. 
Var får jag rosor 
som icke skända mina drömmar? 
Det är min lott - 
att alla dagar gå med rosor till min drottning 
och ligga snyftande vid hennes fötter... 
När skall jag stiga upp lätt som en fjäder 
att hämta rosen, den enda, den som aldrig dör. 

Inför hela världens åsyn 
skall du besluta dig... 
Går du i ringen? 
Ingen lättfärdig träder i ringen. 
Gudarna kommo för att hämta dig - 
du gick åt sidan, 
det var ej din stund. 
När stunden kommer, 
då ger du hjärtat ur ditt bröst - 
du fattar sakta händerna i ringen. 

Martyren är blek. 
Hans ögon brinna. 
Medlidsamt blickar han 
ned på er.

Vad veten I 
som myllren hit och dit 
med osköna rörelser, 
om edert väl och ve, 
hur det känns att lyfta sitt huvud fritt.

Den är frikänd 
den hela världen dömer. 
Renaste sol 
är den svarta bägaren.

Offrets brokiga kåpa 
tar han lätt på sina axlar: 
du smeker som sammet, som lenaste sammet, - 
min viljas skrud. 

Min syster 
du kommer som en vårvind över våra dalar... 
Violerna i skuggan dofta ljuv uppfyllelse. 
Jag vill föra dig till skogens ljuvaste vrå: 
där skola vi bikta för varandra, hur vi sågo Gud.

Brev från min syster.
Vad kunna brev säga,
då jag ser dig!
Faller ej håret lätt omkring dig i gyllne vågor
då du träder in
för att berätta mig ditt liv?
Stelna ej dina fållar av hänförelse då du går?
Jorden bär dig.

Varför hava ej alla ögon att se det,
varför öser en enda hand ur gudarnas brunn?
Syster, min syster.
Jag har fått din bild.

Jag fann ej kärleken. Jag mötte ingen. 
Skälvande gick jag förbi Zarathustras grav i höstliga nätter: 
vem hör mig mer på jorden? 
Då lade sig lätt en arm om mitt liv - 
jag fann en syster... 
Jag rycker henne i de gyllne lockarna - 
är det du omöjliga? 
Är det du? 
Tvivlande blickar jag henne i ansiktet... 
Leka gudarna så med oss? 

Jag går i öknen 
och sätter mig ensam på berget, 
på djävulens sten, 
där sorgerna vänta 
sen tusen år. 
Jag har en syster. 
Älvorna vävde hennes silkeskläder, 
månjungfrun stänkte dagg på hennes bröst... 
Hon var skön - att åtrås av gudar.

O denna syster... 
Skulle vi icke berätta sagor för varandra, 
oändliga sagor i tusen år, 
tills en gång gryningen bryter in - 
vår nya gryning.

Min syster... 
Hon har förrått mig? 
Bär hon dolken vid barmen - den lättfotade? 
Svara mig - skrattande öga.

Nej, nej, tusen gånger nej! Jag tror det icke, 
om änglarna skreve det med felfria grifflar på 
tidernas blad...

Vi överföll mig mänsklig svaghet?

Jag tror ingen i världen är min syster... 
Vad hon säger är sant, 
hölle ej världen mer ihop 
min syster ljuger aldrig. 

Nej, nej, nej, ropa alla ekon i skogen: 
jag har ingen syster. 
Jag går och lyfter upp hennes vita sidendräkt 
och omfamnar den maktlöst. 
Jag kysser dig, all min lidelse lägger jag i dig, 
du tanklösa väv, 
minns du hennes rosiga lemmar? 
Hennes skor stå kvar i solskenet, 
gudarna värma sina händer därvid. 
Fall snö över min systers kvarlevor. 
Yr över dem snöstorm ditt bittertunga hjärta. 
Med rysning skall jag beträda detta ställe, 
såsom den otäcka plats där skönheten begrovs. 

Jag hade en gång en syster, ett gyllene barn. 
I staden försvann hon för mig i mängden.

Ser jag bland svarta granar 
ungbjörken skaka sina gyllne lockar, 
minns jag min syster.

Står hon storögd bland träden 
med klappande hjärta, 
sträcker hon ut sina händer mot mig?

Syster, min syster, vart förde de dig? 
Vilka vällustdrömmar kan du drömma 
på trötta bäddar?

Hjältebarn, lyckobarn! 
Vi vänta tillsammans 
på sagornas dag. 

Vem kan älska dig, syster? 
Vill ej gud med mörkt ansikte sluta dig i sina armar? 
Står ej densamme vid din fotända då du somnar in! 
Skola våra ögon skåda honom, syster? 
Levde vi icke i sagan, där allt omöjligt är möjligt, 
sade jag så, o syster? 
Hånar oss icke skönhetens stod, kring vilken rosorna smula sig? 
Lova icke dessa läppar allt på jorden? 
Vet icke denna panna, att outsägligt är på väg till oss? ... 

Gudabarnet satt hos mig. 
Guldlyran sjöng ur mina händer. 
Gudabarnet stirrar ut i oändliga skymningar. 
Sången kretsar över hennes huvud med vida vingar. 
Vad ser du i sången? 
Det är din egen framtid som häver sig 
ur isiga skymningar, 
din egen manande, kallande, bidande framtid.

Syster, min syster, du är ännu liten, 
men du har ren sett Gud, 
välsignat är ditt änne, det strålar så. 
Sen du såg Gud drog du dig undan för människorna. 
Du satte dig ensam bland träden, 
men bäcken teg för dig, 
fåglarna sjöngo icke mer. 
Den som sett Gud ser intet mer på jorden, 
han hör hemma i himmelen. 


O Dionysos, du kommer med solens spann ur fjärran rymd. 
Den förgråtna jorden väntar, en bedjande kvinna. 
O Dionysos, Dionysos! 
över våra huvuden höra vi dånet av ditt spann. 
Befrielse, befrielse 
sjunga de snabba tyglarna. 
O Dionysos, Dionysos, 
jag klamrar mig upp i ditt spann, 
med vanvettiga händer håller jag mig fast i hjulen. 
De vanvettiga mäkta allt. 
En stråle vårsol stiger jag ned i din vagn. 
Omkring oss intet än den vårblå rymd. 
När fåglakörer jubla till på jorden, 
går ditt spann som stormen. 
Alla rymder sjunga uppståndelsen. 

Vind, vind, vind! 
Strö rosor och narcisser ur mina minnens trädgård, 
där mina unga drömmar irra. 
Bergens mur står hög, 
höglandssolen lyser vilt i mina lockar. 
Tomma trädgård, ger du intet svar? 
- - - - - - - - - - - - - - - - - - 
Jag och den döde höra ihop. 
De bittra narcissernas smak på min tunga 
upprepar: avsked, avsked, avsked, avsked... 
Jag fyller min näve med aska ur hans urna 
och håller den mot himlen: Vad har jag här? 
Vita moln, lägren er över ljusblå avgrunder: 
vittnen, vittnen 
att den är aska som var solens ljus.

II

Min vilda längtan ser på dig. 
Så blickar höglandets sommar ur skogen. 
Hur kan höglandets son dö?

Nu kommer sommaren igen över ängarna. 
Caltha palustris dricker av bäckens skum. 
Klyftorna äro fulla av dimma. 
Höglandets gudar spela sin svårmodiga pipa. 
Den som förstod deras sång är borta. 
Den, vars själ var svårmodig som ljuset, som irrar på höjderna, 
har gått långt bort över berg och hav.

Älskar jag bergen, ligger min ungdomskärlek däri. 
Över späd, grön crocus, över min första spirande kärlek 
skrider åminnelsen med triumferande fötter. 
Så släpar man motsträvigt med sig en ung 
fången barbar, med blixtrande gula lockar.

Var jag icke ung med blixtrande gula lockar då

Det händer ibland, då törnrosbusken blommar 
att törnens trassel är översållat av skära under. 
Så skedde även mig

Mina minnen flamma upp som de avtågandes 
bål över förhärjade landsträckor, 
som kärren i norden om våren betäckas av vit blom, 
som fata morgana höjer sin stumma processionsfana 
för den omvände, troende, yrande vandraren. 
När ser man sådant? När livet vill visa sin makt. 
När det skall stiga upp på sin käckaste bergsspets 
för att tillbedja i yrsel. 

Hör klockan slår. 
Det är offrets timme. 
Klockan slår. 
Vad skall du offra ännu mer? 
Du ligger ren på offerbord 
sen många år. 
Att ligga själv på offerbord 
är intet kval. 


Vem skall du ännu offra? 
Du älskar än, du älskar än, 
säg intet mer.

Du gav ju hela jorden bort, 
på himmelsvägar lärde du dig gå. 
I din hand är rosen död, 
vinden rör ej din kind. 
Vem offrar du ännu? 
När timmen slår, 
skall du besvara denna fråga: 
då träffar du ditt val 
med liv och död som vittnen. 

Stjärnorna däruppe otvetydigt klara, mitt hjärta på jorden det otvetydigt klara. 
Praktfulla stjärnenatt, vi äro ett. 
Sitter jag icke darrande på en lins av stjärnor ... som kunde den brista? 
Tid, är det du, sömniga avgrund, som gäspande gäckar mig? 
Fara för tröttnande danserskefötter, 
fara för slappnande klätterskearmar, 
fara för våghalsade utspända pärlband.

Tid - förgås! 
Varje stjärna blinkar mig i ansiktet: jag är du! 
Varje stjärna kysser mig på munnen: dröj hos mig! 
Stjärnorna sluta en ring kring mig, närmare, närmare, 
hela min överkropp inne i stjärndunst. 
Vad gör jag därinne? Gråter jag? 
Aftonen drömmer. Havskonungen dricker ur musslan en skål. 
Ingen skall röra sig. Men danserskan stige 
fram på midnattstår 
och falle på knä och sträcke ut armen 
och kysse den sköne. 

Världen är min. 
Vartän jag går 
karstar jag rosor åt alla. 
Konstnären älskar varje marmoröra som uppfattar hans ord. 
Vad är mig smärta, elände? 
Allt störtade tillsammans med ett brak: 
jag sjunger. 
Så stiger smärtans stora hymn ur lyckligt bröst. 

Liv och död se vi med ögonen, de äro sol och måne.

Så löpa genom världsalltet solarna livgivande, månarna dödande, jordarna underkastande sig liv och död.

Kring allting som är sjukt spinner månen sitt nät, till dess fullmånen kommer och hämtar det en vacker natt.

Döende naturbarn älska döden, de längta efter det ögonblick då månen tar dem.

Naturen är förtrogen med döden, den upplever den varje natt. Den underkastar sig lika gärna solens som månens förtrollning.

Döden är ett sött gift - förruttnelse, men det är intet osunt i döden. Naturen är hälsan själv och förnimmer döden lika sunt som livet.

I förruttnelsen ligger den högsta skönhet och djävulen är Guds högsta godhet. Beundransvärt är det snabba tillintetgörelseverket om hösten.

Naturen står under Guds beskydd. Djävulen har ingen makt över naturen. Naturen är Guds älskling.

Om vi icke bliva naturbarn komma vi icke i himmelriket, ty de religiösa hemligheterna äro naturhemligheter. De trivdes icke i de judiska templen, men väl hos det fåkunniga naturbarnet, som kände med liljorna i Saron.

Naturens väg till Gud är den direkta, eviga och objektiva, utan yttre tillfällighet.

Människohjärtat som söker Gud har att kämpa mot subjektiviteten, ty hjärtat börjar bortom subjektiviteten. Men naturens väg är fredad.

O, mina solbrandsfärgade toppar,
tagen I mig tillbaka? <sp>!!!</sp>
Evigt vill jag bo i Eder ensamma lustgård,
där allena är mitt hem,
där eldögda änglar
knäfallande
kyssa bort all längtans dagg från jorden.

O, mina oförmörkade toppar,
icke en dag lever jag fjärran från Eder!
Osäll skulle jag förgås.
Jorden dog för mig på tredje dagen,
hennes skogar susa ur en dröm för mig.
Vad äro mig broar, fält och byar?
Fläckar på din renblå himmel,
skugga i ditt ljusa öga, dag,
vargars tjut ur en avgrund.
O, mina solbrandsfärgade toppar — 
— kunde jag byta ut en värld mot min kraft?
Läker jag mig själv,
är denna droppe nog för allt som andas.
Därför, längtan, spänn ditt bröst!
Vilja, väx högt upp i skyarna!
Resen Eder, raska krigare,
<sp>lätta och lustiga som beväpnade djävlar</sp>!
Vit jord och hög himmel
lägga vi till Edra fötter, solbrandsfärgade toppar.

*

Världen badar i blod . . .

Världen badar i blod för att Gud måtte leva.
Att hans härlighet fortbestår, skall all annan
förgås.

Vad veta vi människor hur den evige smäktar
och vad gudarna dricka för att nära sin kraft.
Gud vill skapa ånyo. Han vill omforma världen
till ett klarare tecken.

Därför gjordar han sig med ett bälte af blixtar,
därför bär han en krona av flammande taggar,
därför höljer han jorden i blindhet och natt.
Därför skådar han grymt. Hans skaparehänder
krama jorden med kraft.
Vad han skapar vet ingen. Men det går som en
bävan
över halvvakna sinnen. Det är som en svindel
inför avgrunders blick.
Innan jublande körer brista ut i en lovsång
är det tyst som i skogen förrän solen går upp.
Vanvettets virvel.

Akta din båt för övermänskliga strömdrag,
vanvettets virvelstup, —
akta din båt för fallets jublande vågor,
de slå sönder.
Akta dig — här gäller icke mera du —
liv och död äro ett för kraftens frenetiska fröjd,
här finnes intet „långsamt", „försiktigt", „försök".
Starkare händer fatta i flykten din åra.
Där står du själv, en hjälte med omfött blod,
hänryckt i lugnet, ett fröjdebål på speglande is,
som vore dödens bud icke skrivet för dig:
saliga vågor föra din köl framåt.
Landskap i solnedgång.

Se i solnedgången
simmande eldöar tåga
imperialt över gräddgröna hav.
Öar i brand! öar som facklor!
öar i segertåg!

Upp ur djupen blixtrar svart en skog
dolskt, avundsjukt, hänryckt radande sig, triumf
till triumf...

Arma strimmor skog i bleka öden
gripas, upphöjas — förena sig till majestät.

Gloria! Seger!
Knäböjen, lejonvidunder
i världens skumma hörn.
Dagen går tronande till ända...

Ljusets trådar klippa osynliga händer av.
Stormen.

Människor,
går ej stormen över himlen
den eder längtan tornat upp
av örnar buren
till oförvanskliga höjder?
Vem vill stormen tvinga på knä?
Var slår han ned,
den från höjden komne, obetvungne, fjärrtids-
vingade?

Hören I
röster i stormen?
Marshjälmar i dimman...
Gäster sätta sig åter till kullvräkta bord.
Okända styra världen...
Högre, skönare, gudalika.
Gudarnas spår.

Gudarna gå genom livet med hjärtat höjt
över smärtan . . .
Gudarna bära livet lätt som pelare strålande valv.
Gudarna gå genom livet ensamma, oigenkända,
de stå och skåda ur eviga ögon vår skumma jord.
Och där de sett ut över skog och sjö,
där äro träd och vatten heliga.
Där de vandrat är en tröst att gå
för den som kämpar med kvaltyngt bröst.
Där de vandrat är en lust att gå
för den som skrider sin segerstråt.
Gudarnas spår försvinner ej ur världen;
att de gå över henne, gör jorden hög
och mänskan allt förlåtligt.

.6 -
Skymning.

Natten kommer stor i sitt ulliga skägg
och ler ett helt leende åt det halvt beslöjade.
Oformligt jättelikt ur de stumma syrenerna
växer i skymningen parkens kontur.
De täcka syrenerna hava sömniga öron,
de drömma att solen stiger ned på jorden...
Vad kan en drömlik skymning mot alla vakna
tankar
som osedda stjäla sig förbi...
Bön.

Gud, du allsmäktige, förbarma dig över oss!
Se i vår tillbedjans brunn — den vill bliva
djupare.

Sju dagar och sju nätter
fira vi upp vatten
ur vår brunn för dig.
Sju månader och tre år
på samma ställe
be vi om din nåd:
giv oss inlåt till den tysta kammare, där du
tänker över tingen.
<poem>
Starka Hyacinter.

Man får mig ej att tro på vämjeliga flugor
— hämnd och små begär.

Jag tror på starka hyacinter som droppa urtidssaft.
Liljor äro läkande och rena som min egen skärpa.
Man får mig ej att tro på vämjeliga flugor
som hämta stank och smitta.
Jag tror att stora stjärnor ställa väg till mitt
begär, —

någonstädes mellan sol och söder,
mellan nord och natt.
</poem>
<4>
<poem>
Triumf att finnas till . . .

Vad fruktar jag? Jag är en del utav
oändligheten.
Jag är en del av alltets stora kraft,
en ensam värld inom miljoner världar,
en första gradens stjärna lik som slocknar sist.
Triumf att leva, triumf att andas, triumf att
finnas till!
Triumf att känna tiden iskall rinna genom sina
ådror
och höra nattens tysta flod
och stå på berget under solen.
Jag går på sol, jag står på sol,
jag vet av ingenting annat än sol.
</poem>
<poem>
Tid — förvandlerska, tid — förstörerska,
tid — förtrollerska,
kommer du med nya ränker, tusen lister för att
bjuda mig en tillvaro
som ett litet frö, som en ringlad orm, som en
klippa mitt i havet.
Tid — du mörderska — vik ifrån mig!
Solen fyller upp mitt bröst med ljuvlig honung
upp till randen
och hon säger: en gång slockna alla stjärnor,
men de lysa alltid utan skräck.
</poem>
Trädet i skogen.

Det växte en gång ett träd i skogen —
så skönt och mäktigt —
jag hade sett det . . .

Det reste sig över djupens dimmor till jordens

tinnar i enslig glans.

Nu får jag höra att blixten nått det . . .

Vad kan man göra

att åskor härja och blixtar slå?

Jag har ju sett detta träd i skogen
och skall det minnas
så länge sångernas fästen stå.Trubadurens sång.

Underliga måne!

Inom en timme har den gått upp

och förgyller allt

med afrikanska drömmerier.

Jag står med lutan
i mörkret på gården.
Konungadottern i tornet
kastar stjärnor över mig.

Då 1er skogssjön till —
o pärlor, guld och silver! —
uddarna skära sig in
som eviga minnen.

2 3 —Jag mäter teglen med handen,
hånskrattande :

Dag, vad har du mera att komma
på sångens natt?

Jungfruns död.

Den skära jungfruns själ tog aldrig miste,
hon visste allting om sig själv,
hon visste ännu mer: om andra och om havet.
Hennes ögon voro blåbär, hennes läppar hallon,
hennes händer vax.

Hon dansade för hösten på gulnade mattor,
hon kröp ihop och virvlade och sjönk — och
slocknade.

Då hon var borta visste ingen att hennes lik
låg kvar i skogen . . .

Man sökte henne länge bland tärnorna vid
stranden, de sjöngo om små musslor
i röda skal.Man sökte henne länge bland männen vid glasen
de stredo om blanka knivar ur hertigens kök.
Man sökte henne länge i fältet av konvaljer,
där hennes sko låg kvar sen sista natt.Vad är i morgon?

Vad är i morgon? Kanske icke du.

Kanske en annan famn och en ny kontakt och

en liknande smärta . . .

Jag skall gä ifrån dig med en visshet så som

ingen annan:

Jag skall komma åter som ett stycke av din egen

smärta.

Jag skall komma till dig från en annan himmel

med ett nytt beslut.

Jag skall komma till dig från en annan stjärna

med samma blick.

Jag skall komma till dig med min gamla längtan

i nya drag.Jag skall komma till dig sällsam, ond och trogen
med ett vilddjurs fjät ur ditt hjärtas fjärran
ökenhemland.

Du skall kämpa mot mig hårt och maktlöst
som man endast kämpar mot sitt öde, mot sin

lycka, mot sin stjärna.

Jag skall le och linda silkestrådar kring mitt

finger

och ditt ödes lilla nystan skall jag dölja i min

klädnings veck.

<$>Till en ung kvinna.

Aldrig ännu bedrog ett eldigt ögonkast.

Håll mannens hjärta i dina oerfarna barnafingrar,

drag mannens stråleid i dina ögons isgemak!

Du är viss om kärlek som om himmelriket.

Han skall skänka dig sitt hjärta, ett rike och alla

vårens blommor,

och du ger honom din längtans lätta slöja som

gör fjärran blå.

Än har din andedräkt icke vidrört hans salighets

flämtande spel.

Än har ditt öga icke mätt vidden av hans tro.

Än hava dina fötter icke inträtt i hans ödes

slutna krets.

Det är dig ännu detsamma om han är röd eller

blå,men det skall komma en dag då du hänger fast
vid honom som en blomma vid sin stjälk,
då hans skymning är ditt ljus och hans torka
är din källa,

då du irrar kring i gångarna av ett vidsträckt
slott och känner att du älskar
och att han endast lever av din renhets vita bröd,
och att hans blod blott strömmar i din
moderliga ömhets bäcken.

Det skall vara tungt och underbart och hårt
och oskiljaktigt.

RevancHe.

Skall det icke lyckas mig att störta
tornet uti verklighetens stad,
vill jag sjunga stjärnorna från himlen
såsom ännu ingen gjort.

Jag skall sjunga att min längtan stannar,
hon som ännu aldrig hållit rast,
att hon skjuter lyran bort ifrån sig
som om vore sångens uppgift löst.

<$>Är jag en lögnare?

Ar jag en brottsling, är min synd omätlig . .
Är jag en gycklare, är jag det med heliga ting ..
Ar jag en lögnare, må jag störta från himlen
krossad på edra torg.

Ar jag en lögnare

må osälla andar begrava min lyra

i ruttnande svaveldyar.

Må den sträcka ut bedjande armar i månskens

nätter

där intet levande går förbi.Är jag en lögnare —

må min underbara namnskrift plånas ut från

himlens vägg,

må pärlbokstäverna smulas sönder mot havets

hällar,

må vattnen förtiga varifrån jag kom,
må världen aldrig höra min saga.

Är jag en lögnare —

skola de sköna änglarna dock älska mig

som en skön och osäll broder:

hon berättade sagor för månen och himlavalvet,

utan dem kunde de ej bestå,

deras bräckliga skönhet smulade sig sönder.

<$>Vid Nietzsches grav.

Den store jägaren är död . . .

Hans grav draperar jag med varma blomgardiner..
Kyssande den kalla stenen, säger jag:
här är ditt första barn i glädjetårar.

Gäckande sitter jag på din grav

såsom ett hån — skönare än du drömt dig.

Sällsamme fader!

Dina barn svika dig ej,

de komma över jorden med gudasteg,

gnuggande sig i ögonen: var är jag väl?

Nej, riktigt . . . här är min plats,
här är min faders förfallna grav . . .

Gudar — hållen evigt vakt på detta ställe.

<%>Samlen ick.e guld och ädelstenar.

Människor,

samlen icke guld och ädelstenar :
fyllen edra hjärtan med längtan,
som bränner likt glödande kol.
Stjälen rubinerna ur änglarnas blick,
dricken kallt vatten ur djävulens pöl.
Människor, samlen icke skatter
som göra er till tiggare;
samlen rikedomar
som giva er konungamakt.

Skänken edra barn en skönhet
den människoögon ej sett;
skänken edra barn en kraft
att bryta himmelens portar upp.A-poKalypsens genius

(Fragment.)

Människor, det häver sig i mitt bröst.
Brand, rök, lukten av bränt kött:
det är kriget.

Ur kriget är jag kommen — ur kaos
uppstigen —

jag är elementen — bibliskt gångande —
apokalypsen.

Över livet blickar jag mig om — det är

gudomligt.

Mitt är kriget — eder tysta herres härmiljoncr

vem behövde er? Djupen gapa.

Outsägliga ting ske bakom ödets förlåt.Betvivlare, bespottare,

läggen icke edert finger på livets mystär.

Livet är gudomligt enkelt och för barn.

Sångarna voro inga harpospelare,

nej — förklädda gudar — Guds spioner.

Gamla tiders sångare — trösten eder,

gott blod har flutit i edra ådror —

ymnigaste röda krigarblod.

Sångens anda är kriget.Sorglöshet.

Jag tror ej på människor.

Jag hade slagit min lyra i stycken,
trodde jag ej på Gud.

Gud visar mig vägen

ur dimman till solens strålande disk.

Han älskar de Jättfota vandrare.

Därför gav han mig all denna sorglöshet.

Jag litar fast som på ett hälleberg.

Är jag hans rätta barn — kan mig intet hända.Den skönaste guden.

Mitt hjärta är det skönaste i världen.
Det är heligt.

Vem som än ser det
må återstråla av dess glans.

Mitt hjärta är lätt som en fågel,
sprödare format ting fanns ej på jorden.
Jag offrar det
åt en okänd gud.

Guden högst uppe i molnen —
mina vingar bära mig dit —
den skönaste guden —
inför vilken allt är stoft.

Jag skall återvända

med ett skimmer kring min panna —
ingen skall se något annat
än natt och gud.

Min lyra.

Jag avskyr tanken . . .

Var är min älskade jättelyra?

Den solskenssträngade, sagolika, ur molnen

hängande.

O du min jättelyra,

du hänger över världen som ett frågetecken.

Då jag dör,

kastar jag mig sorglöst ned på dina strängar,
då stå två andar upp ur det okända.

Sovande bära de oss över haven,
de stanna mitt på Atlanten. —

Och vi äro båda försvunna ur världen.
Min älskade lyra!

•$>Jag har krafter. Jag fruktar ingenting.
Ljus är himlen för mig.

Går världen under —
jag går icke under.

Mina ljusa horisonter stå
över jordens stormande natt.

Träden fram ur det gåtfulla ljusfält!
Oböjlig väntar min kraft.

<%>Riven ner alla äreportar —
äreportarna äro för låga.

Plats för våra fantastiska tåg!

Tung är framtiden — byggen bryggorna
åt den gränslösa.

Jättar, bären stenar från världens ändar!
Demoner, hällen olja under kittlarna!
Vidunder, mät ut måtten med din stjärt!
Resen er i himlarna heroiska gestalter,
ödesdigra händer — begynnen edert verk.
Bryten ett stycke ur himmelen. Glödgat.
Vi skola rivas och slåss.

Vi skola kämpa om framtidens manna.
Resen er, härolder,
underligt synliga redan ur fjärran,
dagen behöver ert hanegäll.Guds moders ros.

Det ligger en ros i Guds moders famn.
Ett blad därav
läker lytta hjärtan.

Det ligger en ros j Guds moders famn.

Den strålögda 1er —

vem vill läka sitt ettriga hjärta?Orfeus.

Jag förvandlar ormarna til) änglar.

Höjen edra huvuden! Resen er på stjärten!
En sekund . . . och ingen väser mer.

Sälla ligga de vid mina fötter
drömbetagna, kyssande min mantels fåll.

Jag rör vid lyran. Det går en vind över jorden
sakta, högtidligt, i tårar

kyssande skönhetens livlösa, marmorvita statyer

på munnen

att de slå upp sina ögon.

Jag är Orfeus. Jag kan sjunga hur jag vill.
Mig är allt förlåtligt.

Tiger, panter, puma följa mina steg
till min klippas häll i skogen.

*Var dröjer tjuren?

Min karaktär är en röd duk.

Ser jag ej blodsprängda ögon,
hör jag ej korta, flämtande andetag,
skälver ej marken under rasande hovar.

Nej.

Tjuren går utan horn;

han står vid krubban

och tuggar envist sitt sega hö.

Ostraffat fladdrar den rödaste duken för vinden.

<%>Månen vet ... att blod skall gjutas här i natt.

På kopparbanor över sjön går en visshet fram:

lik skola ligga bland alarna på en underskön

strand.

Månen skall kasta sitt skönaste ljus på den

sällsamma stranden.

Vinden skall gå som ett väckarehorn mellan

tallarna:

Vad jorden är skön i denna ensliga stund.Varför gavs mig livet?

Varför gavs mig livet,

att blixtra förbi allt folk i en triumfvagn

oupphinneligt snabbt som ödet

utan vett och vilja,

längtande efter mer?

Varför gavs mig livet,
att med ringprydda händer
fatta den skimrande skålen,
den frambesvurna,
törstande efter mer?

Varför gavs mig livet,

att gå som en magisk bok från hand till hand
brännande genom alla själar,
drivande som en eld över askan,
törstande efter mer?

<$>Fragment.

Stad, du vist välvda, du har icke brutit mitt

hjärta:

alla dina människor komma från stepper,
även den gråaste, tystaste, tristaste steppen
är öppen för vinden.

Stad, du lidande, du är helgonblid,
stad, du kvalmiga, kvalfulla, du har djup,
där vi djupsjöfiskar andas.

Petersburg, Petersburg,

från dina tinnar fladdrar min barndoms förtrollade

fana.

Det var tiden före de djupa såren, före de

väldiga ärren,

före föryngringens glömskebad.Petersburg, Petersburg,

på dina tinnar ligger min ungdoms glöd

som ett skärt draperi, som en lätt ouverture,

likt drömmarnas flor över titanens sömn.

Petersburg, Petersburg,

stå upp ur gyllne syner!

Vad jag älskar vill jag sammanfatta i lösryckta ord.
Minnets violer strör jag på drömmarnas
guldtrottoarer.

Vad sker mig, medan jag talar?

Anar jag väl omätliga tragedier?

Stiga mina sagoviadukter aldrig över dina tak,
blixtra ej tågen förbi med hänförda vimplar
till Berlin — Paris — London?

Blir allt vad jag ser en omätlig askhög?

Eller är det blott trötthetens skyar som draga

förbi.

Stiger ej i Helsingfors vårt underbara citadell

ur havet?

Stå där ej väktare med blå och röda fanor som

världen icke sett!Stå de ej stödda mot spjutet, spejande ut över

havet

med ödets granit i förstenade drag ?

Eller är allt blott en spegling i sömngångar-

ögon,

bor jag i dröm på en annan planet?

Himmelen själv vill stiga ned på jorden.

Älsken ingenting annat än oändligheten: är hans

första bud.

Drömmen icke mindre än att kyssa Guds
lillfinger.

Barn därnere, lastande gödsel på pöbelns kärror,
på knä! Gören bot! Nalkens icke ännu de

heliga trösklar —
Zarathustra väntar därinne på utvalda gäster.

Vänner, vi äro så låga som masken i stoftet.
Icke en rad utav oss består inför framtidens

blick.Med allt det förgångna skola vi störta i Lethc.
Framtiden är rik, vad ha vi att ge ur vårt

tiggarekram?

över oss framtiden går med sin segrarehär.

Vi äro ej värda att korsen stå kvar på vår grav.

Vänner, jag siar en fest uti skönhetens tecken ..
Var kan den väl vara om ej i Engadin?

De gamla bondgårdarna stå och se:

»Varifrån kom denna skönhet till oss?

Varifrån en främmande, väldig, nerrivande ande

med gränslösa vingar,
bringande sorg och melankoli, avsked och död.
Skönhetens rastlösa, giriga, krävande ande . . .
Rivande ner våra brokiga blomster. Krossande

rutan där geranierna stå.
Inga idylliska stigar leda mer till hundraåriga

hem,

demonernas väg är en annan, demonernas gång
är solarnas hjärtlösa flykt genom rymden.Evig Föhn lämnar inga stenar kvar på våra tak,
stormen upphör ej på jorden . . .

Barnsäng och gravar, stjärnskott och blixtar;
skapelsedagar.

Har icke denna skönhet legat död bland oss

i tusen år?

Som jungfru Snövit sovande i sin kista av glas.
Vi hava vandrat över hennes näsrygg, vi hava
trampat hennes ögonlock . . .
Nu hava bergen stigit upp och börjat vandra,
bärande solens förfärande boll som lykta i handen.
Våra gamla ögon se intet mer.

Vi kunna ej knota. Prisad vare handen
som hänger stjärnekransen i våra gamla berg.
Undergående välsigna vi dig, obegripliga stjärnenatt.

Det kommer en gång en renare vind över jorden.
Då stiger människan ur bergen, som de,
med storhetens eviga sken över pannan.Då öppnar sig Kosmos. Gåtorna falla klingande
in i Minervas omätliga offerskål.

Människor, vi skola glömma oss själva
och bli förenta med Kosmos igen.

Vi skola höra skaparens stämma
tona metalliskt ur tingens bröst.

Intet är nog för den längtan som knäböjer
villig att draga en värld till sitt bröst.
Strömmen igenom oss: eviga vindar,
himmelens honung, alltets välsignelse!

Den som har hört det och den som har sett det
stige att offra på heliga berg.



Leksaker äro alla människor.
Leksak var jag själv i går.
I dag är jag den som öppnar mysteriet.
Jag vill att alla skola komma till mig,
jag vill att alla skola höra hur mitt hjärta slår.
Eld och blod och framtidens smörjelse skolen I mottaga ur mina händer.
Hela mänskligheten vill jag viga åt framtiden.


Mina flammande rader skall varje barn läsa.
Jag skall omvända alla till en heligare gud.
All vidskepelse vill jag sopa ut med en ljudlös kvast,
all litenhet vill jag hånande döda.
Eder stora orm vill jag stiga uppå; hans huvud vill jag stinga med mitt svärd.
O du mitt goda svärd, som jag har fått från himlen, jag kysser dig.
Du skall icke vila
innan jorden är en trädgård, där gudar drömma vid underbara bägare.
</poem>
<h1>Tolerans.</h1>

<poem>
Kan du fånga med händerna en stjärna som stiger mot höjden,
kan du mäta dess flykt?
Hindra den icke att stiga.
Det faller glöd från planeter på jorden, främmande för din hand.
Sällsam och het är planeternas glöd för en främmande hand.
Må planeterna stiga.  Stjärna på stjärna.
</poem>
<poem>
Det kommer en het längtan över jorden:
en stjärna med rödare sken än de andra jagar fram: ur vägen.
En hand som följer sin egen lag, vill störta vad andra befästa.
En segrare kommer, ohörbara läppar uttala tvingarens namn.
</poem>
<h1>Makt.</h1>

<poem>
Jag är den befallande styrkan.  Var finnas de som följa mig?
Även de största bära sin sköld på drömmarsätt.
Finnes det ingen som läser hänförelsens kraft i mina ögon?
Finns det ingen som fattar, då jag med låg röst säger lätta ord till de närmaste?
Jag följer ingen lag.  Jag är lag i mig själv.
Jag är människan som tager.
</poem>
<h1>En gammal härskare.</h1>

<poem>
Jord, på din rygg har jag rest ett slott åt erövrare,
det skola de starkt laddade gästa,
de starkt laddade som gå och vänta.
Där melankoliska fönster stå
och tala om störtade öden,
där skolen I vandra unga, I icke darrande
människor av brons som jag.
</poem>
<poem>
Och edert bröst skall sjunga såsom en vårstorm,
som piskar rutan med våta vingar.
Saliga, skrattande fatten I med händerna en ny stjärna,
då förmörkas edra drag, eder blick faller på jorden.
Vilken kraft lägger denna arm i svärdet,
som skall genomborra – – – – – – – – 
– – – – – – – – – – – – – – – 
– – – – – – – – – – – – – – – 
Unga bröst... varför är det så ljust uti dig?
</poem>
<h1>Fientliga stjärnor.</h1>

<poem>
Fientliga stjärnor stiga.
Evigt främmande, evigt fjärran
söken I le mot varandra, bedragna av människotro.
Varje stjärna har en isande blick.
Varje stjärna är stolt och ensam i sin kraft
och tror ej på stjärnors tinder.
Varje stjärna vill förleda en att tro att hon är allt.
</poem>
<poem>
Varje stjärna är säll som ingenting i världen.
Varje stjärna vill sätta världen i brand med sin blossande rand.
Varje stjärna kommer tågande som ett rött sken ur fjärran
för att förstöra, äta upp, förbränna, utöva sin makt.
</poem>
Skaparegestalter.

Mitt hjärta av järn vill sjunga sin sång.

Tvinga, tvinga

människornas hav,

forma, forma

människornas stora massa

till en fröjd åt gudar.Vaggande i lösa sadlar komma vi
de okända, lättsinniga, starka.

Bär oss vinden fram?

Såsom ett hånskratt klinga våra röster ur

fjärran, fjärran . . •Wallensteinprofil.

Natt som kommer, jag kastar boll med dig
— min hemska tärning.

Min hand är tung och orädd, med onda makter
driver den sitt spel, som aldrig vägra bistånd.
Min tärning faller ödestung.

Hell, maktens väg går genom underjorden.
Genom underjordens smalaste klippväg går den
som söker kransen som icke vissnar.
Stjärnorna vimla.

Stjärnorna stiga! Stjärnorna vimla. Sällsamma

afton.

Tusen händer lyfta doken från den nya tidens

ansikte.

Den nya tiden blickar ned på jorden: smältheta

blickar.

Sakta rinner vanvett i människornas hjärtan,Gyllne dårskap famnar människornas tröskel
med unga rankors lidelse.
Människorna öppna sina fönster för en ny
längtan.

Människorna glömma allt på jorden för att
lyssna till en röst som sjunger uppe:
Varje stjärna kastar med djärv hand sin skärv
på jorden: klingande mynt.

Från varje stjärna kommer smitta över skapelsen:
den nya sjukdomen, den stora lyckan.Planeterna.

Vilda jord som rullar framåt i brännande, skä-
rande rymd,

säll att luften smattrar mot din kind,
säll att farten vänder om dig.

Planeter vilja ingenting annat än snabbheten

uti sin färd.

Världsalltets stränder blinka som frågor.Snabbare, raskare, obarmhärtigare, vältrande sig

i underbara öden,

rullar planeternas oräkneliga skara förbi
mot ett ljust sken i väster —
möjlighetens enda utstakade väg.FRAMTIDENS SKUGGAFramtidens skugga.

Jag anar dödens skugga.

Jag vet att våra öden ligga i hopar på nornor-
nas bord.

Jag vet att icke en droppe regn sig suger i

jorden

som icke är skriven i de eviga tidernas bok.

Jag vet så visst, som att solen går upp,

att jag aldrig skall skåda det andlösa ögonblick,

då hon står i zenit.Framtiden kastar på mig sin saliga skugga;
den är ingenting annat än flödande sol:
genomborrad av ljus skall jag dö,
då jag trampat all slump med min fot, skall jag
leende vända mig bort ifrån livet.Du store Eros.

Du store Eros. Du andas bröllop.

Men vad för bröllop?

Sen jorden stått, och åtrå vigt två kroppar

samman,

har blixten icke nått
till människopanna.

Denna blixt slår,

denna blixt är allsmäktig

blixten gör med människobarnen vad den vill.Vad är mitt hemland ...

Vad är mitt hemland? Är det det fjärran
stjärnbeströdda Finland?

Likgiltigt vad. Låga stenar, vältren er på flacka
stränder.

Jag står på eder grå granit som på en visshet.

Du visshet, du skall alltid strö lager och rosor
på min väg.

Jag är den guddom, som kommer med segrande
änne.

Jag är den sälla övervinnaren av det förflutna.Sällhet.

Snart vill jag sträcka mig ned på mitt läger,
små genier skola täcka mig med vita slöjor
och röda rosor skola de strö på min bår.

Jag dör — ty jag är alltför lycklig.

Av sällhet skall jag ännu bita i min svepning.
Min fot skall krama sig av sällhet i mina vita skor
och då mitt hjärta stannar — vaggas det in av

vällust.

Man före min bår på torget —
här ligger jordens sällhet.Tantalus, fyll din bägare.

Är detta dikter? Nej, det är trasor, smulor,
vardagens papperslappar.

Tantalus, fyll din bägare.

Omöjlighet, omöjlighet,

döende kastar jag en gång kransen från mina
lockar i din eviga tomhet.Den förlorade kronan.

Jag sörjer så som hade jag förlorat en sago

krona.

O alla drömmars krona,

skall detta bleka änne böja sig och resignera
Jag har funnit allt.

Förvägra segraren, lär honom ödmjukhet?Eros tempel.

Jag såg, att Eros tempel var av människokroppar.
Därinne gudens bild, den evigt ena,
vad hans läppar bjuda, har ingen förstått,
vad han innerst tänker, vet ingen.

Hans blickar piska blott de sorglöst unga kroppar,
som leka med varandra.

Vi känna ej hans lust -----------— —---------

Vi Eros lekkamrater, vi vilja endast ett:
bli eld utav din eld och brinna upp.Solen.

Jag står som på moln i en sällhet utan like.
Molnens ränder brinna röda. Det är solen.
Solen har kysst mig. Så kysser ingenting på

jorden.

Är det att leva evigt som vittne av detta

ögonblick,

ack nej, att stiga upp för de lodräta strålarna
närmare henne.En gång

skall jag spinna mig in i solen som en fluga

bärnsten,

för eftervärlden blir det ingen klenod,
men jag har varit i sällhetens glödande ugn.
Ve, du krona som blänker om min panna,
vad skola de veta då de skåda dig?Nätet.

Jag har nätet i vilket alla fiskar gå.

Saligt häver sig fiskerskans lugna bröst
då hon drager till sig den silverne last.
Jordens rikedom lyfter jag upp på mina axlar.
Jag bär er, jag bär er till en sagodamm.

Uppe på stranden står en fiskare med gyllene

metspö.Det finnes någonstädes gudar bakom de tätaste

skogarna,

vi irrande människobarn vilja ingen annanstädes

än dit.

Upp att söka framtidens flammande sol bortom

skogen.U ppståndelsemysterium.

(Tillfällighetsdikt.)

Himlens änglar sjunga ned till jorden: riven
sönder dödens förlåt, riven ned den!

En kvinna ligger bäddad i svart sorgerum.
Stora ljus brinna kring hennes bår.

På hennes ansikte är en åtrå till Livet,
som ville hennes händer knäppas till bön.Det är tyst, endast natten går omkring med
vaktande steg.

Plötsligt flammar röd en eld över den döda:
vad är detta?

Det är tyst i rummet.

Änglar sjunga: svarta murar, vidgen er!

1 blå himmels ljus må kistan stå benådad.

Kistan står i evighetens rum.

Änglar sjunga: du Guds barn, Herren kallar dig.

Det är tyst, aldrig skall sorgen lämna denna
boning.

Men den döda hör ropet:

Ja, Herre, jag kommer, klingar hennes röst som
ett eko genom alla himlar.ÄLVDROTTNINGENS SPIRA

OCH ANDRA DIKTERÅlvdrottningens spira,

(Fragment.)

Var finnes han,

den jag har skådat i en hänryckt dröm?
Var finnes han,

den mina hjälplösa armar aldrig nå?

Var finnes han,

den skuggan på mitt änne förnekar?Var finnes han,

som lyfter upp en trött blomma från vägen
och sveper henne i genomskinligt siden
och virar slöjorna kring hennes fötter
och betraktar henne länge undrande: hur dog

du, barn?

Mitt bleka ansikte skall icke skifta färg,
på min panna står i tunga bokstäver:

hon sover.

Dina tårar skola falla ned på mina fötter,
de skola sippra mellan mina knän,
som ville de väcka till liv.

Min ensamhet

skriar högt ut ur en tom kista.

Det är som om något ville sätta sig upp med
hopknäppta händer
och icke har makten därtill.

Och du skall lyfta upp min kista på två pelare
i din underbara trädgård.
Och du skall ordna de gyllne lockarna på min
panna

och stryka tillrätta sidenet på min buk.Din hand skal) vara våt av tårar

och du skall säga: här plockar jag ännu

mina underbara frukter, sköra och stela.

Och de skäraste rosorna skall du plocka i din

trädgård.

Är denna skär nog?

Du lägger den i min hand,

som håller den förtroende som vore den

levande och varm.

Och ett fint grönt blad lägger du på mitt bara

bröst,

att jag må stöda min haka på det som på en

psalmbok.

Mina silkeslena lockar från sidan
håller du lekande upp med din hand
och lägger dem tillbaka på den vita siden-
kudden.

Mitt öra är som om det lyssnade till silverljud

ur ansträngt fjärran.
Med en silverfjunvippa rör du mina lysande
läppar, bakom Vilka tänderna stå vita.
Och du tänker: lever du icke?Då lyfter du mig upp med båda armar och
lägger mig i gräset

och du sitter och ser på mig med väckande
ögon, som en mor på sitt barn.

Du tar min slappa hand och drager diamant-
ringen från fingret,

du borrar stenen i köttet på min överarm.

Genom röda slöjor ser du att jag lever.

Och du snör upp min dräkt

och lägger handen på hjärtat för att lyssna.

Du klär av mig,

sidenet faller ned från mina axlar.

Du tar och lägger mitt underbara huvud mot
ditt bröst som till en kyss,

men det faller livlöst tillbaka.

Dock, du har mera mod, du tar mina
fingrar

och böjer dem i lederna, som hos ett barn.

Då skall ett blått torn stiga upp i din trädgård.

Älvorna dansa omkring det.

Uppe i de gyllene tinnarna går älvdrottningen
fram och åter.Till älvdrottningen, ti	
det ur ditt brt	en håg
Älvdrottning, älvdrottr	
dagen.	t fråga.
Älvdrottningens röst är	kuller-
Älvorna skynda till fr; På kistans botten brec på kistans kanter sitta och på sidenkudden h »När månen går upp skola vi hasta, saligt t uti den mörka skogen Då skall jag hålla dig som ett löfte om en 8	itåndlig  rflödig.
»Då skall jag kyssa	Skaparv
räddare.»	moln oi
Skogen är full av vio mörk skyndar källan frr	Moln, ’
Kunna vi ännu dö? Det är svårt att tro	Jag vilj

Höj dir
Jag serVattenfallet.

Skaparvånda kring mitt hjärta,

moln omkring mig som jag kysser med min mu n

Moln, veten 1 vad som blir av mig?

Jag vill gå i dag till en spåkvinna.

Höj din hand och visa mig min framtid.
Jag ser dina två ögon som stål.O du dånande vattenfall av vällust.

Skummet som porlar på din strand gör en håg

förryckt.

Dånande, störtande fall, du behöver intet fråga.

Evigt samma visshet slår tusenfaldigt kuller-
byttor.

Svårmodiga visshet: att du är oemotståndlig

och överflödig.Eros hemlighet.

Jag lever rött. Jag lever mitt blod.

Jag har icke förnekat Eros.

Mina röda läppar brinna på dina kalla offer-
hällar.

Jag känner dig, Eros —

du är icke man och kvinna,

du är den kraft,

som sitter nedhukad i templet,

för att resande sig, vildare än ett skrän,häftigare än en slungad sten,

slunga ut förkunnelsens träffande ord över

världen

ur det allsmäktiga templets dörr.Eros skapar världen ny.

Eros skapar världen ny.

Mullen i hans hand är full av under,
Eros ser ej människornas små strider,
hur solar och månar fullända sina banor
ser han med brinnande blick.

De äro så nära hans havande själ,
vad drömmer hans vilda håg?Stjärnorna löpa sjungande sina banor,
men på Eros panna gry redan eviga under-
verk.

Den unga jätten anar ren den stora blinda

saga,

han åter en gång spelar.Blixten.

Blixt som höljer dig i moln,
blå blixt, den jag ser,
när skall du bryta fram?

Blixt, du välsignade,
åskladdade, befruktande, renande,
jag väntar utmattad på dig.

Min kropp ligger lik en trasa

för att en gång, fattad av elektriska händer,

fastare än all jordens malm,

sända blixten.Instinkt.

Min kropp är ett mysterium.

Så länge detta bräckliga ting lever
skolen 1 känna dess makt.

Jag skall frälsa världen.

Därför dar Eros’ blod j mina läppar
och Eros guld i mina trötta lockar.
Jag behöver blott skåda,
trött eller olustig: jorden är min.Då jag ligger trött på mitt läger,

vet jag: i denna tröttnade hand är världens öde.

Det är makten, som darrar i min sko,

det är makten, som rör sig i min klännings

veck,

det är makten, för vilken ej avgrund finns, som

står framför eder.Ensamhet.

De äro så få bland sanden i havet som förstå det.
Ensam har jag kommit, ensam skall jag gå.
Mitt fria hjärta har ingen broder.

Kristna spöken sitta i alla hjärtan och sträcka

ut armodets händer.

Den sötma som strömmar till mig från alla håll

är eder otillgänglig.

Det är tronens underbara ensamhet,

det är rikedomen, rikedomen som böjer knä.Den starkes kropp.

Jag vet, jag vet att jag skall segra.

Vad man än må nämna mig, vem som än må
vänta mig, jag är framtidens stjärna.
Jag har vaknat på en urgammal tron,
underbara händer breda sidenslöjor under mig.
Mysteriet går i mina ådror.Mysterium, jag erkänner dig, jag, antimystikern,

spökfienden.

Mysterier hava inga klara gränser, mysterier
hava intet uttalat namn,
mysteriet stiger i den starkes kropp när han
rusblind går till handling.Aning.

O du härligaste av allt härligt, min kropp,
varför vet du, att du har makten?

Denna arm är det som århundradet behöver.
Blixten sitter i min hand och en dag skall den

ljunga till,

man skall se dess blåa sken och fatta.

Jag är blott en bland andra och andra äro

starkare än jag,

men jag är den sköld på vilken man skall se,
jag är kärnan och länken som sammanhåller.Vid soluppgång.

Människor, människor, ^

såsom regnet faller ned från himlen

stiger jag ned på jorden.

Mina saliga ögon hava sett stjärnorna,
blixten fångade jag i min högra hand,
makt, makt flödar över mina läppar.ödet ställde mig att vakta den uppgående

solen.

Hälsade vare vidderna omkring oss —
en ny dag drar in.O du mitt hjärtas vidd ...

O låt mig breda ut mina armar, liv.

O du mitt hjärtas vidd. Jag väntar
att jag skall höra min röst.

Jag vill tala, mina ord skola falla som glödande

bränder i hopen.Det finnes ingen hand, som rör vid mitt
hjärtas yta att det skälver,
och dock tror jag mig samla åskornas gördel
kring mitt bröst.

Men åskan är i mitt bröst, den skall falla som
ett skott.

Jag är en gud i vilken ovädren rasa,

med sugande ögon drager jag alla in i min själ.Materialism.

För att icke dö måste jag vara viljan till makt.
För att undgå atomernas kamp under upp-
lösning.

Jag är en kemisk massa. Jag vet så väl,
jag tror icke på sken och själ,
lekarnas lek är mig så främmande.

Lekarnas lek, jag leker dig och tror ej ett

ögonblick.Lekarnas lek, du smakar gott, du doftar

underbart,

dock finnes ingen själ och har det aldrig funnits

någon själ.

Det är sken, sken, sken och idel lek.Extas.

Det är farligt att önska, när man är den mäktige
därför stå mina önskningar stilla.

Ve, det förflutna drömmer,

ve, vi hålla morgondagens oöppnade skål i vår

hand,

ve, renaste av allt rent,

ve, sällhet som höjer hammaren för att förgöra,
ve, sällhet som sover i morgondagens bröst.Lust, som blir smärta,

sällhet man blott skådar med tårar i ögonen
och dör bort.

Med tårar i ögonvrån uttalar jag sällhetens ord
över den fördömda världen.

Varför fördömd? Därför att du icke kan höra
sällhetens röster,

därför att du sover som ett foster i sin moders
famn.

Sällheten rörde vid detta änne som nämner
sig dödligt,

genom mina läppar strömmar hettan av en gud,
alla mina atomer äro åtskilda och stå i brand_Hamlet.

Vad vill mitt dödliga hjärta? Mitt dödliga hjärta
är tyst. Mitt dödliga hjärta vill ingenting.
Här ligger hela jorden. Du vänder dig bort

i kramp.

Ett trollspö har rört vid denna jord och den

blev stoft.

Och där jag sitter på ruiner,

vet jag att du kommer, oförutsedda stund.Jag vet att du väntar bakom en reglad dörr,
att jag är nära dig och du kan räcka mig din

hand.

Det finnes intet val för mig,

sanning, jag följer dig om du går i dimmornas

land.

Sanning, sanning, bor du i likrum bland ormar

och stoft?

Sanning, bor du där, där allt är vad jag hatar?
Sanning, lysa bedrövliga lyktor din väg?Hyacinten.

].

Jag står så tapper, så förväntansfull och säll.
Skall ödet kasta mig med snöbollar?

Må snön rinna i mitt bruna hår,
må snön kyla min saliga hals.

Jag höjer huvudet. Jag har min hemlighet.
Vad rår med mig?

Jag är obruten, en hyacint som ej kan dö.

Jag är en vårblomma med skära klockor
som stiger full av markens sorglösa triumf:
leva oöverträffligt, säkert, utan motstånd i världen.]].

Jag växer upp en hyacint ur järnhård grund.
Bryt mig med dina mäktiga, saftiga händer— Liv.
Jag kysser din hand som är saftigare än jag.
Bryt mig till smycke åt en drottning,

Om det finnes en sorglös och obekymrad

drottning,

må hon hålla hyacinten som en spira i sin hand,
vårens sköra symbol, besläktad med solen.Fyra små dikter.

1.

Hur kan det vara så sällt i ett bröst?
är den enda frågan j min filosofi.

Och mitt enda svar är: därför, därför att jag vet.
Vad vet jag?

Att jag skall vara avsvimmad i solen
och icke vara död och icke segrare,
en sol som icke uthärdar sin egen uppgångMin krona är för tung för mina krafter.

Se, jag lyfter den med lätthet,
men mitt stoft vill falla sönder.

Mitt stoft, mitt stoft, du är härligt samman-
bundet.

Mitt stoft, jag tror du börjar längta till en

likkista.

Nu är det icke den elektriska timmen,
mitt stoft, du hör mig ej.Jag är triumferande som livet självt.

Bringa icke mina händer lycka?

Underliga tid, du fostrar hjältebarn med obe-
rörda lockar

på höjder, dit ej händer nå.

Och åter står mitt hjärta över avgrunder och

triumferar.

Mitt hjärta, vad du är sorglöst,
som vore det kiselstenar att leka med!Det regnar, det regnar på mig i strida strömmar.

För så litet söndrar jag ännu icke mitt hjärta.
Må motgångarna blåsa som kaJJa vindar kring mig.
Jag är medgången själv. På min panna står
skrivet:

solen kan icke gråta ett ögonblick. Den som
vill döda solen, får sträcka vapen,
han ser, vad som är starkast.Animalisk hymn.

<poem>
Den röda solen går upp
utan tankar
och är lika mot alla.
Vi fröjda oss åt solen såsom barn.
Det kommer en dag då vårt stoft skall sönderfalla,
det är detsamma när det sker.
Nu lyser solen in i våra hjärtans innersta vrå
fyllande allt med tanklöshet
stark som skogen, vintern och havet.
</poem>
Sol.

Jag är säll.

Djärva morgonsol, lys mig i ansiktet, rör vid

min panna.

Nej, du hör ren mitt högmodiga hjärtas svar.
Mitt hjärta blir övermodigare med varje sol-
omlopp.

Det är som hölle jag solens disk i mina händer,
blott för att krossa den.Det är som gästade jag jorden tillfälligt, flyk-
tigt, lätt

för att med en skur av speord väcka den.

O du övermodigaste bland hjärtan, sträck ut

dina armar mot solen,

fall på knä och låt ditt bröst bli genomträngt

av solen, solen.Beslut.

Jag är en mycket mogen människa,
men ingen känner mig.

Mina vänner göra sig en falsk bild av mig.
Jag är icke tam.

Jag har vägt tamheten i mina örnklor och

känner den väl.

O örn, vilken sötma i dina vingars flykt.Skall du tiga såsom allting?

Vill du kanske dikta? Du skall aldrig dikta mer.
Varje dikt skall vara sönderrivandet utav en dikt,
icke dikt, men klomärken.Blixtens trängtan.

Jag är örn.

Det är min bekännelse.

Icke diktare,
aldrig något annat.

Jag föraktar allting annat.

För mig finns ingenting annat än kretsa i örne-

flykten.Vad sker i örneflykten?

Alltid detsamma, det eviga.

En blixt skjuter ner på himlen i ändlös

begärlighet

älskande hemlighetsfullt som då en ny värld

blir till.Den stora trädgården.

Vi äro alla hemlösa vandrare
och alla äro vi syskon.

Nakna gå vi i trasor med vår ränsel,
men vad äga furstarna i jämnbredd med oss?
Skatter strömma till oss genom luften
som icke mätas med guldets vikt.

Ju äldre vi bliva,

desto mera veta vi att vi äro syskon.Vi hava ingenting annat att skaffa med den

övriga skapelsen

än att giva den vår själ.

Om jag hade en stor trädgård
skulle jag bjuda alla mina syskon dit.

Var och en skulle taga med sig en stor skatt.
Då vi icke hava något hemland kunde vi bli

ett folk.

Vi skola bygga ett galler kring vår trädgård
att intet ljud från världen når oss.

Ur vår tysta trädgård

skola vi giva världen ett nytt liv.Stjärnan.

Vad vet du? Vad vet du?

Det är farligt att säga.

Jag känner lyckan i min hand, lyckan själv,
jag har turen, den stora turen, i mina fingrar.

O underbara tur!

Jar hör till dem som tro på sin stjärna:
det är att gripa ödets hemliga makter.

Vad kunna ödets hemliga makter då man

griper dem

med händer starka av sanning.Fördärvliga ord, fördärvliga.

Men min stjärna förnekar sig ej.

Inför min stjärna, som hotande står,
jag känner min otillräcklighet.

Var skall jag få den tunga hand som fattar

svärdet?

Man frågar mig icke, säger min stjärna,
mänskobarn, hölj ditt ansikte för det ofattliga,
det egna, det egna skall giva dig kraften.


<table o>
<td c><h2>EDITH SÖDERGRAN</h2>
<td c><h1><big>DIKTER</big></h1>
<td c>
<td c>BORGÅ 1916<br>HOLGER SCHILDTS FÖRLAG
</table>




DIKTERDIKTER

AV

EDITH SÖDERGRAN

BORGÅ

HOLGER SCHILDTS FÖRLAGHELSINGFORS 1916

SIMELII ARVINGARS BOKTRYCKERI<chapter name="Jag såg ett träd . . . .">
<table o>
<td c><big>JAG SÅG ETT TRÄD . . . .</big>
<td><poem>Jag såg ett träd som var större än alla andra
och hängde fullt av oåtkomliga kottar,
jag såg en stor kyrka med öppna dörrar
och alla som kommo ut voro bleka och starka
och färdiga att dö;
jag såg en kvinna som leende och sminkad
kastade tärning om sin lycka
och såg att hon förlorade.

En krets var dragen kring dessa ting
den ingen överträder.</poem>
<td c>——
</table>
</chapter>
<chapter name="Dagen svalnar . . .">

<table o>
<td c><big>DAGEN SVALNAR . . .</big>
<td c><big>I</big>
<td c><poem>Dagen svalnar mot kvällen . . .
Drick värmen ur min hand,
min hand har samma blod som våren.
Tag min hand, tag min vita arm,
tag mina smala axlars längtan . . .
Det vore underligt att känna,
en enda natt, en natt som denna
ditt tunga huvud mot mitt bröst.</poem>
<td c>——
</table>


<table o>
<td c><big>II</big>
<td><poem>Du kastade din kärleks röda ros
i mitt vita sköte —
jag håller fast i mina heta händer
din kärleks röda ros som vissnar snart . . .
O du härskare med kalla ögon,
jag tar emot den krona du räckér mig,
som böjer ned mitt huvud mot mitt hjärta . . .</poem>
<td c>——
</table>

<table o>
<td c><big>III</big>
<td><poem>Jag såg min herre för första gången i dag,
darrande kände jag genast igen honom.
Nu känner jag ren hans tunga hand på min lätta arm . . .
Var är mitt klingande jungfruskratt,
min kvinnofrihet med högburet huvud?
Nu känner jag ren hans fasta grepp om min skälvande kropp,
nu hör jag verklighetens hårda klang
mot mina skära, skära drömmar.</poem>
<td c>——
</table>

<table o>
<td c><big>IV</big>
<td><poem>Du sökte en blomma
och fann en frukt.
Du sökte en källa
och fann ett hav.
Du sökte en kvinna
och fann en själ —
du är besviken.</poem>
<td c>——
</table>
</chapter>
<chapter name="Get gamla hsuet">

<table o>
<td c><big>DET GAMLA HUSET.</big>
<td><poem>Hur nya ögon se på gamla tider
likt främlingar som intet hjärta ha . . .
Jag längtar bort till mina gamla gravar,
min sorgsna storhet gråter bittra tårar
dem ingen ser.
Jag lever kvar i gamla dagars ljuvhet
bland främlingar som bygga nya städer
på blåa kullar upp till himlens rand,
jag talar sakta med de fångna träden
och tröstar dem bland.</poem>
</table>
<table o>
<td><poem>Hur långsamt tiden tingens väsen tär,
och ljudlöst trampar ödets hårda häl.
Jag måste vänta på den milda döden
som bringar frihet åt min själ!</poem>
<td c>——
</table>
</chapter>
<chapter name="Nocturne">

<table o>
<td c><big>NOCTURNE.</big>
<td><poem>Silverskira månskenskväll,
nattens blåa bölja,
glittervågor utan tal
på varandra följa.
Skuggor falla över vägen,
strandens buskar gråta sakta,
svarta jättar strandens silver vakta.
Tystnad djup i sommarens midt,
sömn och dröm, —
månen glider över havet
vit och öm.</poem>
<td c>——
</table>
</chapter>
<chapter name="En önskan">

<table o>
<td c><big>EN ÖNSKAN.</big>
<td><poem>Av hela vår soliga värld
önskar jag blott en trädgårdssoffa
där en katt solar sig . . .
Där skulle jag sitta
med ett brev i barmen,
ett enda litet brev.
Så ser min dröm ut . . .</poem>
<td c>——
</table>
</chapter>
HÖSTENS DAGAR.

Höstens dagar äro genomskinliga

och målade på skogens gyllne grund . . .

Höstens dagar le åt hela världen.

Det är så skönt att somna utan önskan,
mätt på blommorna och trött på grönskan,
med vinets röda krans vid huvudgärden .. .
Höstens dag har ingen längtan mer,
dess fingrar äro obevekligt kalla,
i sina drömmar överallt den ser,
hur vita flingor oupphörligt falla . . .DU SOM ALDRIG GÅTT UT UR DITT
TRÄDGÅRDSLAND . . .

Du som aldrig gått ut ur ditt trädgårdsland,
har du nånsin i längtan vid gallret stått
och sett hur på drömmande stigar
kvällen förtonat i blått?

Var det icke en försmak av ogråtna tårar
som liksom en eld på din tunga brann,
när över vägar du aldrig gåt
en blodröd sol försvann?JAG.

Jag är främmande i detta land,
som ligger djupt under det tryckande havet,
solen blickar in med ringlande strålar
och luften flyter mellan mina händer.

Man sade mig att jag är född i fångenskap —
här är intet ansikte som vore mig bekant.

Var jag en sten, den man kastat hit på bottnen?

Var jag en frukt, som var för tung för sin gren?

Här ligger jag på lur vid det susande trädets fot,

hur skall jag komma upp för de hala stammarna?

Däruppe mötas de raglande kronorna,

där vill jag sitta och speja ut

efter röken ur mitt hemlands skorstenar.. .Det är en strimma hav, som glimmar grå

vid himlens rand,

den har en mörkblå vägg,

som liknar land,

det är där min längtan vilar

innan den flyger hem.GUD.

Gud är en vilobädd, på den vi ligga utsträckta i alltet
rena som änglar, med helgonblå ögon besvarande
stjärnornas hälsning,
gud är en kudde mot vilken vi luta vårt huvud, gud
är ett stöd för vår fot;
gud är ett förråd av kraft och ett jungfruligt mörker
gud är det oseddas obefläckade själ och det outtänktas
redan förruttnade kropp;
gud är evigheternas stående vatten;
gud är intets fruktbara frö och de nedbrunna
världarnas handfull av aska;
gud är insekternas myriader och rosornas extas;
gud är en tom gunga mellan intet och alltet;
gud är ett fängelse för alla fria själar;
gud är en harpa för den starkaste vredens hand;
gud är vad längtan kan förmå att stiga ned på
jorden!
VIOLETTA SKYMNINGAR . . .

Violetta skymningar bär jag i mig ur min urtid,
nakna jungfrur lekande med galopperande centau-

rer. . .

Gula solskensdagar med granna blickar,
endast solstrålar hylla värdigt en ömsint
kvinnokropp . . .

Mannen har icke kommit, har aldrig varit, skall aldrig

bli . . .

Mannen är en falsk spegel den solens dotter vredgad

kastar mot klippväggen,
mannen är en lögn, den vita barn ej förstå,
mannen är en skämd frukt den stolta läppar försmå.Sköna systrar, kommen högt upp på de starkaste

klipporna,

vi äro alla krigarinnor, hjältinnor, ryttarinnor,
oskuldsögon, himmelspannor, rosenlarver,
tunga bränningar och förflugna fåglar,
vi äro de minst väntade och de djupast röda,
tigerfläckar, spända strängar, stjärnor utan svindel.OROLIGA DRÖMMAR.

Fjärran från lyckan ligger jag på en ö i havet och

sover.

Dimmorna stiga och fly och vindarna växla,
jag drömmer oroliga drömmar om krig och stora fester
och att min älskade står på ett skepp och ser
hur svalorna flyga och känna ingen längtan!

Det är något tungt i hans inre som icke kan röra sig,
han ser skeppet glida in i den ovilliga framtiden,
den skarpa kölen skära in i det motsträviga ödet,vingar hära honom in i det land, där allt vad han gör

är förgäves,

i de tomma och fåfänga dagarnas land långt borta

från ödet . . .VIERGE MODERNE.

Jag är ingen kvinna. Jag är ett neutrum.

Jag är ett barn, en page och ett djärvt beslut,

jag är en skrattande strimma av en scharlakanssol . . .

Jag är ett nät för alla glupska fiskar,

jag är en skål för alla kvinnors ära,

jag är ett steg mot slumpen och fördärvet,

jag är ett språng i friheten och självet. . .

Jag är blodets viskning i mannens öra,

jag är en själens frossa, köttets längtan och förvägran,

jag är en ingångsskylt till nya paradis.Jag är en flamma, sökande och käck,

jag är ett vatten, djupt men dristigt upp till knäna,

jag är eld och vatten i ärligt sammanhang på fria

villkor. . .FÄRGERNAS LÄNGTAN.

För min egen blekhets skull älskar jag rött, blått och

gult.

den stora vitheten är vemodig som snöskymningen
då Snövits moder satt vid fönstret och önskade sig

svart och rött därtill.
Färgernas längtan är blodets. Om du törstar efter

skönhet

skall du sluta ögonen och blicka in i ditt eget hjärta.
Dock fruktar skönheten dagen och alltför många blickar,
dock tål ej skönheten buller och alltför många

rörelser —

du skall icke föra ditt hjärta till dina läppar,vi böra icke störa tystnadens och ensamhetens
förnäma ringar. —

Vad är större att möta än en olöst gåta med
sällsamma drag?

En tigerska skall jag vara i hela min levnad,
en talerska är som den sladdrande bäcken som
förråder sig själv;

ett ensamt träd skall jag vara på slätten,

träden i skogen förgås av längtan efter storm,

jag skall vara sund från topp till tå med gyllene

strimmor i blodet,

jag skall vara ren och oskyldig som en flamma med

slickande läppar.MOT ALLA FYRA VINDAR.

Ingen fågel förflyger sig hit i min undanskymda vrå,
ingen svart svala som bringar längtan,
ingen vit mås som bebådar storm .. .

I klippors skugga håller min vildhet vakt,

färdig att fly för minsta rassel, för nalkande steg . . .

Ljudlös och blånande är min värld, den saliga . . .

Jag har en port mot alla fyra vindar.

Jag har en gyllene port mot öster — för kärleken

som aldrig kommer,

jag har en port för dagen och en annan för vemodet,
jag har en port för döden — den står alltid öppen.VÅRA SYSTRAR GÅ I BROKIGA KLÄDER . . .

Våra systrar gå i brokiga kläder,
våra systrar stå vid vattnet och sjunga,
våra systrar sitta på stenar och vänta,
de hava vatten och luft i sina korgar
och kalla det blommor.

Men jag slår mina armar kring ett kors
och gråter.

Jag var en gång så mjuk som ett ljusgrönt blad
och hängde högt uppe i den blåa luften,
då korsades två klingor i mitt inre
och en segrare förde mig till sina läppar.Hans hårdhet var så öm att jag icke gick sönder,
han fäste en skimrande stjärna vid min panna
och lämnade mig skälvande av tårar
på en ö_som heter vinter. —Jag är höstens sista blomma;
jag blev vaggad uti sommarens vagga,
jag blev ställd på vakt mot nordens vind,
röda flammor slogo ut
på min vita kind.

Jag är höstens sista blomma.

Jag är den döda vårens yngsta frö,
det är så lätt att som den sista dö;
jag har sett sjön så sagolik och blå,
jag hört den döda sommarens hjärta slå,
min kalk bär intet annat frö än dödens.Jag är höstens sista blomma.

Jag har sett höstens djupa stjärnevärldar,
jag skådat ljus från fjärran varma härdar,
det är så lätt att följa samma väg,
jag skall stänga dödens portar.

Jag är höstens sista blomma.Höstens bleka sjö
tunga drömmar drömmer
om en vårvit ö
som sjönk i havet.

Höstens bleka sjö,
hur din krusning gömmer,
hur din spegel glömmer
dagar som dö.

Södergran,' Dikter.

33Höstens bleka sjö
bär sin höga himmel lätt och tyst,
såsom liv och död i ett ögonblick
i en somnad våg varandra kysst.SVART ELLER VITT.

Floderna löpa under broarna,
blommorna lysa vid vägarna,
skogarna böja sig susande till marken.
För mig är intet mera högt eller lågt,
svart eller vitt,

sen jag har sett en vitklädd kvinna
i min älskades arm.De nakna träden stå omkring ditt hus
och släppa in himmel och luft utan ända,
de nakna träden stiga ned till stranden
och spegla sig i vattnet.

Än leker ett barn i höstens gråa rök
och en flicka går med blommor i handen
och vid himlaranden
flyga silvervita fåglar upp.STJÄRNORNA. '

När natten kommer
står jag på trappan och lyssnar,
stjärnorna svärma i trädgården
och jag står i mörkret.

Hör, en stjärna föll med en klang!'
Gå icke ut i gräset med bara fötter;
min trädgård är full av skärvor.TVÅ STRANDDIKTER.

Mitt liv var så naket

som de gråa klipporna,

mitt liv var så kallt

som de vita höjderna,

men min ungdom satt med heta kinder

och jublade: solen kommer!

Och solen kom och naken låg jag
den långa dagen på de gråa klipporna —
det kom en kall fläkt från det röda havet:
solen går ned!Mellan gråa stenar
ligger din vita kropp och sörjer
över dagarna som komma och gå.
Sagorna, du hört som barn,
gråta i ditt hjärta.

Tystnad utan eko,

ensamhet utan spegel,

luften blånar genom alla springor.I FÖNSTRET STÅR ETT LJUS . . .

I fönstret står ett ljus,

som långsamt brinner

och säger att någon är död därinne.

Några granar tiga

kring en stig som stannar tvärt

i en kyrkogård i dimma.

En fågel piper —
vem är därinne?IRRANDE MOLN.

Irrande moln ha fastnat vid bergets brant,

ändlösa timmar stå de i tystnad och vänta;

vill dem en jagande vind över slätten strö,

skola de stiga med solen högt över topparnas snö.

Irrande moln ha ställt sig i solens väg,

vardagens sorgefanor hänga så tunga,

nere i dalen går livet med släpande steg,

en flygels toner ur öppnade fönster sjunga.

Lapp på lapp är dalens brokiga matta,
fast som socker är höjdernas eviga snö . . .

Vintern stiger sakta ned i dalen.

Jättarna le.SKOGSSJÖN.

Jag var allena på solig strand
vid skogens blekblå sjö,
på himlen flöt ett enda moln
och på vattnet en enda ö.

Den mogna sommarens sötma dröp
i pärlor från varje träd
och i mitt öppnade hjärta rann
en liten droppe ned.STJÄRNENATTEN.

Onödigt lidande,
onödig väntan,

världen är tom som ditt skratt.
Stjärnorna falla —
kalla och härliga natt.

Kärleken 1er under sömnen,
kärleken drömmer om evighet...
Onödig fruktan, onödig smärta,
världen är mindre än ingenting,
ned i djupet glider från kärlekens hand
evighetens ring.ORD.

Varma ord, vackra ord, djupa ord . . .

De äro som doften av en blomma i natten
den man icke ser.

Bakom dem lurar den tomma rymden . . .
Kanske de äro den ringlande röken
från kärlekens varma härd?VÄGEN TILL LYCKAN.

Det skall vara obegripligt
hur det underbara sker, —
ingen väg till lyckan finnes,
ingen lycklig stigen minnes
som till lyckans lönndörr för,

Ack, att lyckans fågel jaga
är att utan vägar gå
och att utan händer taga.
Att bli kung i lyckans saga
är att dum och häpen stå.Under vänta vi av dagen,
dagen vissnar kall och blek.
Fråga åter, trötta hjärna,
är din dröm, din lyckas stjärna,
sken och svek?SKOGSDUNKEL.

I den svårmodiga skogen
bor en sjuk gud.

I den dunkla skogen äro blommorna så bleka
och fåglarna så skygga.

Varför är vinden full av varnande viskningar
och vägen mörk av dystra aningar?

I skuggan ligger den sjuke guden
och drömmer elaka drömmar.. .I DE STORA SKOGARNA.

I de stora skogarna gick jag länge vilse,
jag sökte sagorna, min barndom hört.

I de höga bergen gick jag länge vilse,
jag sökte drömslotten, min ungdom byggt.

I min älsklings trädgård gick jag icke vilse,
där satt den glada göken, min längtan följt.LYCKOKATT.

Jag har en lyckokatt i famnen,
den spinner lyckotråd.

Lyckokatt, lyckokatt,

skaffa mig tre ting:

skaffa mig en gyllne ring,

som säger mig att jag är lycklig;

skaffa mig en spegel,

som säger mig att jag är skön;

skaffa mig en solfjäder,

som fläktar bort mina påhängsna tankar.

Lyckokatt, lyckokatt,

spinn mig ännu litet om min framtid!SKOGENS LJUSA DOTTER.

Var det ej i går

då skogens ljusa dotter firade sitt bröllop
och alla voro glada?

Hon var den lätta fågeln och den ljusa källan,
hon var den hemliga vägen och den skrattande busken,
hon var den druckna och orädda sommarnatten.

Hon var oblyg och skrattade utan måtta,
ty hon var skogens ljusa dotter;
hon hade lånat gökens instrument
och vandrade spelande från sjö till sjö.När skogens ljusa dotter firade sitt bröllop,
fanns ingen olycklig på jorden:
skogens ljusa dotter är fri från längtan,
hon är blond och stillar alla drömmar,
hon är blek och väcker alla begär.

När skogens ljusa dotter firade sitt bröllop,
stodo granarna så nöjda på den sandiga kullen
och tallarna så stolta på den stupande branten
och enarna så glada på den soliga sluttningen
och de små blommorna hade alla vita kragar.

Då fällde skogarna sina frön i människornas hjärtan,

de glimmande sjöarna summo i deras ögon

och de vita fjärlarna fladdrade oupphörligen förbi.VI KVINNOR.

Vi kvinnor, vi äro så nära den bruna jorden.

Vi fråga göken, vad han väntar av våren,
vi slå våra armar kring den kala furan,
vi forska i solnedgången efter tecken och råd.

. Jag älskade en gång en man, han trodde på
ingenting . ..

Han kom en kall dag med tomma ögon,

han gick en tung dag med glömska över pannan.

Om mitt barn icke lever, är det hans.. .TIDIG GRYNING.

Några sista stjärnor lysa matt.

Jag ser dem ur mitt fönster. Himlen är blek,
man anar knappast dagen som börjar i fjärran.
Det vilar en tystnad utbredd över sjön,
det ligger en viskning på lur mellan träden,
min gamla trädgård lyssnar halvförströdt
till nattens andetag, som susa över vägen.NORDISK VÅR.

Alla mina luftslott ha smultit som snö,
alla mina drömmar ha runnit som vatten,
av allt vad jag älskat har jag endast kvar
en blå himmel och några bleka stjärnor.
Vinden rör sig sakta mellan träden.
Tomheten vilar. Vattnet är tyst.

Den gamla granen står vaken och tänker
på det vita molnet, han i drömmen kysst.

DEN SÖRJANDE TRÄDGÅRDEN.

Ack, att fönster se

och väggar minnas,

att en trädgård kan stå och sörja

och ett träd kan vända sig om och fråga:

Vem har icke kommit och vad är icke väl,

varför är tomheten tung och säger ingenting?

De bittra nejlikorna sluta upp vid vägen,

där granens dunkel bliver outgrundligt.DET UNDERLIGA HAVET.

Sällsamma fiskar glida i djupen,

okända blommor lysa på stranden;

jag har sett rött och gult och alla andra färger,

men det granna, granna havet är farligast att se,

det gör en törstig och vaken för väntande äventyr

vad som har hänt i sagan, skall härida även mig!DEN LÅGA STRANDEN.

De lätta fåglarna högt uppe i luften
flyga ej för mig,

men de tunga stenarna på den låga stranden
vila för mig.

Länge låg jag vid det dystra bergets fötter
och lyssnade till vindens stämma
i furans starka gren.

Här ligger jag i gräset och blickar rakt framför mig
här ar allting främmande och väcker inga minnen,mina tankar blevo icke födda på detta ställe;

här är luften rå och stenarna hala,

här är allting dödt och väcker ingen munterhet,

utom den söndriga flöjten våren lämnat på stranden.

*SÅNGEN PÅ BERGET.

Solen gick ned över havets skum och stranden sov
och uppe på bergen stod någon och sjöng...

När orden föllo i vattnet voro de döda . . .

Och sången försvann bakom tallarna och skymningen

förde den med sig.
När allt var tyst, tänkte jag blott
att där låg hjärteblod på den kvällskumma klippan,
jag anade dunkelt att sången var
om något som aldrig återvändér.KVÄLL.

Jag vill ej höra den sorgsna sagan
skogen berättar.

Det viskar ännu länge mellan granarna,

det suckar ännu länge uti löven,

ännu länge glida skuggor mellan de dystra stammarna.

Kom ut på vägen. Där möter oss ingen.

Kvällen drömmer blekröd kring tigande dikesren.
Vägen löper långsamt .och vägen stiger varligt
och ser sig länge om efter solens sken.DE FRÄMMANDE LÄNDERNA.

Min själ älskar så de främmande länderna,
som hade den intet hemland.

1 fjärran land stå de stora stenarna
på vilka mina tankar vila.

Det var en främling som skrev de sällsamma orden
på den hårda tavla, som heter min själ.

Dagar och nätter ligger jag och tänker

på saker som aldrig hänt:

min törstiga själ har engång fått dricka.
LÅT EJ DIN STOLTHET FALLA.

Låt ej din stolthet falla,
skrid ej du nakna
i hans armar ömt,
gå hellre bort i tårar
dem världen aldrig skådat
och aldrig dömt.

Det vore lätt och enkelt för rena barnahjärtan

att följa lyckans spår,

men våra själar kunna endast rysa.För den som skådat smutsen i fröjdens korta vår
det intet återstår
än het förfrysa.TVÅ GUDINNOR.

När du såg lyckans ansikte, blev du besviken:
denna soverska med slappa drag,
var hon den mest tillbedda och den oftast nämnda,
den minst kända av alla gudinnor,
hon som härskar över de vindstilla haven,
de blommande trädgårdarna, de ändlösa
solskensdagarna,

och du beslöt att aldrig tjäna henne.Närmare trädde dig åter smärtan med djupet i ögonen,
den aldrig åkallade,

den mest kända och minst förstådda av alla gudinnor,
hon som härskar över de stormiga haven och de
sjunkande skeppen,

över de fångna för livet,

och över de tunga förbannelser som vila med barnen

i mödrarnas sköten.EN FÅNGEN FÅGEL.

En fågel satt fången i en gyllene bur
i ett vitt slott vid ett djupblått hav.

Smäktande rosor lovade vällust och lycka.

Och fågeln sjöng om en liten by högt uppe i bergen,
där solen är konung och tystnaden drottning
och där karga små blommor i lysande färger
vittna om livet, som trotsar och består.AVSKED.

Egensinnigt och kallt blev mitt hjärta

sen jag började längta efter dina smekningar.

Mina systrar hava ännu icke märkt
att jag icke mera ser på dem ...

Jag talar aldrig mer med någon ...

Jag vet ej huru ofta

jag kysser den lilla kattungen som sover vid mitt bröst.

Gärna ville jag hava en smula ledsamt,

men mitt hjärta är lyckligt och skrattar åt allt.Mina systrar, jag gör, vad jag aldrig har velat,
mina systrar, hållen mig tillbaka —
jag vill icke gå bort från eder.

När jag sluter mina ögon står han framför mig,
jag har många tankar för honom och inga för alla

de andra.

Mitt liv har blivit hotfullt som en ovädershimmel,
mitt liv har blivit falskt som ett speglande vatten,
mitt liv går på en lina högt uppe i luften:
jag vågar icke se det.

Alla önskningar, jag hade i går,

sloka som de lägsta bladen på palmens stjälk,

alla böner jag sände i går,

äro överflödiga och obesvarade.

Alla mina ord har jag tagit tillbaka,

och allt vad jag ägde har jag skänkt åt de fattiga,

som önskade mig lycka.

När jag riktigt tänker,

har jag ingenting kvar utav mig själv än mitt svarta

hår,

mina två långa flätor, som glida som ormar.

Mina läppar hava blivit glödande kol,
jag minns ej mer, när de började brinna .. .Förfärlig var den stora branden som lade min
ungdom i aska.

Ack, det oundvikliga skall ske som ett svärdshugg —
jag går utan avsked och obemärkt,
jag går helt och kommer aldrig åter.

ISORGER.

Syster, du fagra, gå icke upp i bergen: de bedrogo

mig,

de hade ingenting att giva åt min längtan.

Till minne bröt jag en gren av tallen,
som skuggade vägen yppig som en plym,
och sökte mig tillbaka till havet i mina gamla spår.
Tusende leksaker har havet söndrat och kastat upp i

sanden, —

förgäves söker jag ett smycke som ger min skönhet

glans.Kom, sätt dig ned till mig, jag skall berätta dig om

mina sorger,

vi skola tala med varandra om hemligheter.

Du skall visa mig din skönhet och ditt sätt att blicka
och jag skall bjuda dig min tystnad och min vana

att lyssna.MIN SJÄL.

Min själ kan icke berätta och veta någon sanning,
min själ kan endast gråta och skratta och vrida sina

händer;

min själ kan icke minnas och försvara,
min själ kan icke överväga och bekräfta.

När jag var barn såg jag havet: det var blått,
i min ungdom mötte jag en blomma: hon var röd,
nu sitter vid min sida en främling: han är utan färg,men jag är icke mera rädd för honom än jungfrun var

för draken.

När riddaren kom var jungfrun röd och vit,
men jag har mörka ringar under ögonen.KÄRLEK.

/

Min själ var en ljusblå dräkt av himlens färg;

jag lämnade den på en klippa vid havet

och naken kom jag till dig och liknade en kvinna.

Och som en kvinna satt jag vid ditt bord

och drack en skål med vin och andades in doften av

några rosor.

Du fann att jag var vacker och liknade något du sett

i drömmen,

jag glömde allt, jag glömde min barndom och mitt

hemland,

jag visste endast att dina smekningar höllo mig fången.Och du tog leende en spegel och bad mig se mig

själv.

Jag såg att mina skuldror voro gjorda av stoft och

smulade sig sönder,

jag såg att min skönhet var sjuk och hade ingen

vilja än — försvinna.

O, håll mig sluten i dina armar så fast att jag
ingenting behöver.DEN SPEGLANDE BRUNNEN.

Ödet sade: vit skall du leva eller röd skall du dö!
Men mitt hjärta beslöt: röd skall jag leva.

Nu bor jag i landet, där allt är ditt,
döden träder aldrig in i detta rike.

Hela dagen sitter jag med armen vilande på
brunnens marmorrand,

när man frågar mig, om lyckan varit här,
skakar jag på huvudet och 1er:

lyckan är långt borta, där sitter en ung kvinna och

sömmar ett barnatäcke,lyckan är långt borta, där går en man i skogen och

timrar sig en stuga.

Här växa röda rosor kring bottenlösa brunnar,

här spegla sköna dagar sina leende drag

och stora blommor förlora sina skönaste blad . . .SÅNGEN OM DE TRE GRAVARNA.

Hon sjöng i skymningen på den daggvåta gården.
I sommar växa tre rosenbuskar över tre gravar.

I den törsta graven ligger en man —
han sover tungt...

I den andra ligger en kvinna med sorgsna drag —
hon håller en ros i sin hand.Den tredje graven är en andegrav och den är osalig,
där sitter alla kvällar en mörk ängel och sjunger:
oförlåtligt är att underlåta!



DET FRÄMMANDE TRÄDET.

Det främmande trädet står med granna frukter,
det främmande trädet står med purpurhängen
på en solig sluttning och viskar sakta:

Kom, kom, du gyllene dotter, du höstens vandrerska,

du skogens lyssnerska,

jag skall säga dig varifrån lyckan kommer och vart

lyckan går.

Lägg dina fingrar på min bark och jag skall hölja dina

lemmar med höstens härlighet.Kom, kom, du smekande, du sagolika, du lyckliga,

du röda,

jag skall visa dig vägen som ingen kan finna allena . . .
Kom, kom, du bleka, du blodbegärande,
du skall gå långt härifrån, dit där ingen känner dig,
där skall du möta österländska ögon,
de fråga aldrig, de vila i vemod ...

Du skall leva fjärran från ditt hem och vara lycklig.Du skall överge din gamla väg,

din väg är smutsig:

där gå män med lystna blickar

och ordet: lycka! hör du från alla läppar

och längre fram på vägen ligger en kvinnas kropp

och gamarna slita den sönder.

Du har funnit din nya väg,
din väg är ren:

där gå moderlösa barn och leka med vallmoblommor,där gå kvinnor i svart och tala om sorg
och längre fram på vägen står ett blekt helgon
med foten på en död drakes nacke.Den ena system älskade de söta smultronen,
den andra systern älskade de röda rosorna,
den tredje systern älskade de dödas kransar.

Den första systern blev gift:
man säger, att hon är lycklig.

Den andra systern älskade av hela sin själ,
man säger att hon blev olycklig.Den tredje system blev ett helgon,

man säger, att hon skall vinna det eviga livets

krona.KRISTEN TROSBEKÄNNELSE.

I

Lyckan är icke, vad vi drömma om,
lyckan är icke natten, den vi minnas,
lyckan är icke i vår längtans sång.

Lyckan är något, som vi aldrig velat,
lyckan är något, som vi svårt förstå,
lyckan är korset, som blev rest för alla.SKÖNHET.

Vad är skönhet? Fråga alla själar —

skönhet är varje överflöd, varje glöd, varje överfyllnad

och varje stort armod;

skönhet är att vara sommaren trogen och naken intill

hösten;

skönhet är papegojans fjäderskrud eller solnedgången

som bebådar storm;

skönhet är ett skarpt drag och ett eget tonfall: det

är jag,

skönhet är en stor förlust och ett tigande sorgetåg,skönhet är solfjäderns lätta slag som väcker ödets

fläkt;

skönhet är att vara vällustig som rosen

eller att förlåta allting för att solen skiner;

skönhet är korset, munken valt, eller pärlbandet damen

får av sin älskare,

skönhet är icke den tunna såsen i vilken diktare

servera sig själva,

skönhet är att föra krig och söka lycka,
skönhet är att tjäna högre makter.KONUNGENS SORG.

Ordet „sorg" lät konungen förbjuda vid hovet,
„olycka", „kärlek" och „lycka" som alla gjorde ondt,
men „hon" och „hennes" funnos ännu kvar.

Hans drottning smekte honom som ett barn,
i skymningsstunderna låg han vid hennes bröst
med ögonen vida av smärta.

Han lyssnade med ångest till alla steg som närmade

sig dörren,

och motvilja spred sig över hans ansikte.Skrattade tärnor på gården likt silverne källor,
blev konungen blek och bytte om samtal.

Ingen ung kvinna med blonda lockar
fick längre visa sig ute med obetäckt huvud,
och de små danserskorna i korta kjolar
voro alla bannlysta från hovet.

När våren kom gick konungen icke ut i trädgården,
han låg på sitt rum mot norr. ..

Våren blickade blekblå in genom rutorna.

tLIVETS SYSTER.

Livet liknar döden mest, sin syster.

Döden är icke annorlunda,

du kan smeka henne och hålla hennes hand och

släta hennes hår,

hon skall räcka dig en blomma och le.

Du kan borra in ditt ansikte i hennes bröst
och höra henne säga: det är tid att gå.

Hon skall icke säga dig att hon är en annan.

Döden ligger icke grönvit med ansiktet mot marken
eller på rygg på en vit bår:

döden går omkring med skära kinder och talar med

alla.Döden har veka drag och fromma kinder,
på ditt hjärta lägger hon sin mjuka hand.

Den som känt den mjuka handen på sitt hjärta,

honom värmer icke solen,

han är kall som is och älskar ingen.UR „L1LIPUTS SAGA“.

Äntligen steg den late upp —

han sänkte handen i varje blommas kalk,

han kände efter under varje blad,

han sökte den svarta masken för att döda honom.

Men när han sov i skuggan av ett grässtrå

åt den svarta masken upp hans huvud.

Tre kvinnor voro närvarande vid hans begravning:
hans syster grät, med henne var en danserska i
gredelina slöjor,

hon kom för att bli sedd.

Allena gick en kvinna som han aldrig älskat.VID STRANDEN.

När det regnar och havet är grått, blir jag sjuk .. .
Jag skrattar med solen, jag driver med vinden, jag

retas med sjön.

Hög sjö är det enda jag älskar.

Jag bor i en grotta med många flädermöss,
men jag är fin och vit med bedrägliga ögon.

Mina fötter äro det vackraste jag sett,
jag sköljer dem ständigt i vatten och skum.

Mina händer äro sköna och bländande,

jag strålar upp som hela den muntra och leende kusten.Vandrare, som gå förbi, blickar jag i ögonen
att de bliva trånsjuka och rolösa för hela livet.

Ack, men när jag stöder huvudet i handen —
vad är det som alltid gör mig så ondt?

Jag stötte mig så hårt mot en klippa den gången,

jag ville dö,

för att jag förgäves sträckt ut min arm
mot en främling, som jag en gång sett.,.LIVET.

Jag, min egen fånge, säger så:

livet är icke våren, klädd i ljusgrön sammet,

eller en smekning, den man sällan får,

livet är icke ett beslut att gå

eller två vita armar, som hålla en kvar.

Livet är den trånga ringen som håller oss fången,
den osynliga kretsen, vi aldrig överträda,
livet är den nära lyckan som går oss förbi,
och tusende steg vi icke förmå oss att göra.Livet är att förakta sig själv

och ligga orörlig på bottnen av en brunn

och veta att solen skiner däruppe

och gyllene fåglar flyga genom luften

och de pilsnabba dagarna skjuta förbi.

Livet är att vinka ett kort farväl och gå hem och

sova ...

Livet är att vara en främling för sig själv
och en ny mark för varje annan som kommer.

Livet är att handskas vårdslöst med sin egen lycka
och att stöta bort det enda ögonblicket,
livet är att tro sig vara svag och icke våga.HELVETET.

0	vad helvetet är härligt!

1	helvetet talar ingen om döden.

Helvetet är muradt i jordens innandöme
och smyckadt med glödande blommor. f.

I helvetet säger ingen ett tomt ord ...

1 helvetet har ingen druckit och ingen har sovit
och ingen vilar och ingen sitter stilla.

I helvetet talar ingen, men alla skrika,

där äro tårar icke tårar och alla sorger äro utan kraft.

I helvetet blir ingen sjuk och ingen tröttnar.

Helvetet är oföränderligt och evigt.DEN VÄNTANDE SJÄLEN.

Jag är allena bland träden vid sjön,

jag lever i vänskap med strandens gamla granar

och i hemligt samförstånd med alla unga rönnar.

Allena ligger jag och väntar,

ingen människa har jag sett gå förbi.

Stora blommor blicka ned på mig från höga stjälkar,

bittra slingerväxter krypa i min famn,

jag har ett enda namn för allt, och det är kärlek.SMARTAN.

Lyckan har inga sånger, lyckan har inga tankar,

lyckan har ingenting.

Stöt till din lycka att hon går sönder, ty lyckan är ond.

Lyckan kommer sakta med morgonens susning i
sovande snår,

lyckan glider undan i lätta molnbilder över djupblå

djup,

lyckan är fältet som sover i middagens glöd

eller havets ändlösa vidd under baddet av lodräta

strålar,

lyckan är maktlös, hon sover och andas och vet av

ingenting . . .

Känner du smärtan? Hon är stark och stor med
hemligt knutna nävar.Känner du smärtan? Hon är hoppfullt leende med förgråtna ögon.
Smärtan ger oss allt vad vi behöva —
hon ger oss nycklarna till dödens rike,
hon skjuter oss in genom porten, då vi ännu tveka.
Smärtan döper barnen och vakar med modern
och smider alla de gyllene bröllopsringarna.
Smärtan härskar över alla, hon slätar tänkarens panna,
hon fäster smycket kring den åtrådda kvinnans hals,
hon står i dörren när mannen kommer ut från sin älskade . . .
Vad är det ännu smärtan ger åt sina älsklingar?
Jag vet ej mer.
Hon ger pärlor och blommor, hon ger sånger och drömmar,
hon ger oss tusen kyssar som alla äro tomma,
hon ger den enda kyssen som är verklig.
Hon ger oss våra sällsamma själar och besynnerliga tycken,
hon ger oss alla livets högsta vinster:
kärlek, ensamhet och dödens ansikte.


O, mina solbrandsfärgade toppar,
tagen I mig tillbaka? <sp>!!!</sp>
Evigt vill jag bo i Eder ensamma lustgård,
där allena är mitt hem,
där eldögda änglar
knäfallande
kyssa bort all längtans dagg från jorden.

O, mina oförmörkade toppar,
icke en dag lever jag fjärran från Eder!
Osäll skulle jag förgås.
Jorden dog för mig på tredje dagen,
hennes skogar susa ur en dröm för mig.
Vad äro mig broar, fält och byar?
Fläckar på din renblå himmel,
skugga i ditt ljusa öga, dag,
vargars tjut ur en avgrund.
O, mina solbrandsfärgade toppar — 
— kunde jag byta ut en värld mot min kraft?
Läker jag mig själv,
är denna droppe nog för allt som andas.
Därför, längtan, spänn ditt bröst!
Vilja, väx högt upp i skyarna!
Resen Eder, raska krigare,
<sp>lätta och lustiga som beväpnade djävlar</sp>!
Vit jord och hög himmel
lägga vi till Edra fötter, solbrandsfärgade toppar.

*

Världen badar i blod . . .

Världen badar i blod för att Gud måtte leva.
Att hans härlighet fortbestår, skall all annan
förgås.

Vad veta vi människor hur den evige smäktar
och vad gudarna dricka för att nära sin kraft.
Gud vill skapa ånyo. Han vill omforma världen
till ett klarare tecken.

Därför gjordar han sig med ett bälte af blixtar,
därför bär han en krona av flammande taggar,
därför höljer han jorden i blindhet och natt.
Därför skådar han grymt. Hans skaparehänder
krama jorden med kraft.
Vad han skapar vet ingen. Men det går som en
bävan
över halvvakna sinnen. Det är som en svindel
inför avgrunders blick.
Innan jublande körer brista ut i en lovsång
är det tyst som i skogen förrän solen går upp.
Vanvettets virvel.

Akta din båt för övermänskliga strömdrag,
vanvettets virvelstup, —
akta din båt för fallets jublande vågor,
de slå sönder.
Akta dig — här gäller icke mera du —
liv och död äro ett för kraftens frenetiska fröjd,
här finnes intet „långsamt", „försiktigt", „försök".
Starkare händer fatta i flykten din åra.
Där står du själv, en hjälte med omfött blod,
hänryckt i lugnet, ett fröjdebål på speglande is,
som vore dödens bud icke skrivet för dig:
saliga vågor föra din köl framåt.
Landskap i solnedgång.

Se i solnedgången
simmande eldöar tåga
imperialt över gräddgröna hav.
Öar i brand! öar som facklor!
öar i segertåg!

Upp ur djupen blixtrar svart en skog
dolskt, avundsjukt, hänryckt radande sig, triumf
till triumf...

Arma strimmor skog i bleka öden
gripas, upphöjas — förena sig till majestät.

Gloria! Seger!
Knäböjen, lejonvidunder
i världens skumma hörn.
Dagen går tronande till ända...

Ljusets trådar klippa osynliga händer av.
Stormen.

Människor,
går ej stormen över himlen
den eder längtan tornat upp
av örnar buren
till oförvanskliga höjder?
Vem vill stormen tvinga på knä?
Var slår han ned,
den från höjden komne, obetvungne, fjärrtids-
vingade?

Hören I
röster i stormen?
Marshjälmar i dimman...
Gäster sätta sig åter till kullvräkta bord.
Okända styra världen...
Högre, skönare, gudalika.
Gudarnas spår.

Gudarna gå genom livet med hjärtat höjt
över smärtan . . .
Gudarna bära livet lätt som pelare strålande valv.
Gudarna gå genom livet ensamma, oigenkända,
de stå och skåda ur eviga ögon vår skumma jord.
Och där de sett ut över skog och sjö,
där äro träd och vatten heliga.
Där de vandrat är en tröst att gå
för den som kämpar med kvaltyngt bröst.
Där de vandrat är en lust att gå
för den som skrider sin segerstråt.
Gudarnas spår försvinner ej ur världen;
att de gå över henne, gör jorden hög
och mänskan allt förlåtligt.

.6 -
Skymning.

Natten kommer stor i sitt ulliga skägg
och ler ett helt leende åt det halvt beslöjade.
Oformligt jättelikt ur de stumma syrenerna
växer i skymningen parkens kontur.
De täcka syrenerna hava sömniga öron,
de drömma att solen stiger ned på jorden...
Vad kan en drömlik skymning mot alla vakna
tankar
som osedda stjäla sig förbi...
Bön.

Gud, du allsmäktige, förbarma dig över oss!
Se i vår tillbedjans brunn — den vill bliva
djupare.

Sju dagar och sju nätter
fira vi upp vatten
ur vår brunn för dig.
Sju månader och tre år
på samma ställe
be vi om din nåd:
giv oss inlåt till den tysta kammare, där du
tänker över tingen.
<poem>
Starka Hyacinter.

Man får mig ej att tro på vämjeliga flugor
— hämnd och små begär.

Jag tror på starka hyacinter som droppa urtidssaft.
Liljor äro läkande och rena som min egen skärpa.
Man får mig ej att tro på vämjeliga flugor
som hämta stank och smitta.
Jag tror att stora stjärnor ställa väg till mitt
begär, —

någonstädes mellan sol och söder,
mellan nord och natt.
</poem>
<4>
<poem>
Triumf att finnas till . . .

Vad fruktar jag? Jag är en del utav
oändligheten.
Jag är en del av alltets stora kraft,
en ensam värld inom miljoner världar,
en första gradens stjärna lik som slocknar sist.
Triumf att leva, triumf att andas, triumf att
finnas till!
Triumf att känna tiden iskall rinna genom sina
ådror
och höra nattens tysta flod
och stå på berget under solen.
Jag går på sol, jag står på sol,
jag vet av ingenting annat än sol.
</poem>
<poem>
Tid — förvandlerska, tid — förstörerska,
tid — förtrollerska,
kommer du med nya ränker, tusen lister för att
bjuda mig en tillvaro
som ett litet frö, som en ringlad orm, som en
klippa mitt i havet.
Tid — du mörderska — vik ifrån mig!
Solen fyller upp mitt bröst med ljuvlig honung
upp till randen
och hon säger: en gång slockna alla stjärnor,
men de lysa alltid utan skräck.
</poem>
Trädet i skogen.

Det växte en gång ett träd i skogen —
så skönt och mäktigt —
jag hade sett det . . .

Det reste sig över djupens dimmor till jordens

tinnar i enslig glans.

Nu får jag höra att blixten nått det . . .

Vad kan man göra

att åskor härja och blixtar slå?

Jag har ju sett detta träd i skogen
och skall det minnas
så länge sångernas fästen stå.Trubadurens sång.

Underliga måne!

Inom en timme har den gått upp

och förgyller allt

med afrikanska drömmerier.

Jag står med lutan
i mörkret på gården.
Konungadottern i tornet
kastar stjärnor över mig.

Då 1er skogssjön till —
o pärlor, guld och silver! —
uddarna skära sig in
som eviga minnen.

2 3 —Jag mäter teglen med handen,
hånskrattande :

Dag, vad har du mera att komma
på sångens natt?

Jungfruns död.

Den skära jungfruns själ tog aldrig miste,
hon visste allting om sig själv,
hon visste ännu mer: om andra och om havet.
Hennes ögon voro blåbär, hennes läppar hallon,
hennes händer vax.

Hon dansade för hösten på gulnade mattor,
hon kröp ihop och virvlade och sjönk — och
slocknade.

Då hon var borta visste ingen att hennes lik
låg kvar i skogen . . .

Man sökte henne länge bland tärnorna vid
stranden, de sjöngo om små musslor
i röda skal.Man sökte henne länge bland männen vid glasen
de stredo om blanka knivar ur hertigens kök.
Man sökte henne länge i fältet av konvaljer,
där hennes sko låg kvar sen sista natt.Vad är i morgon?

Vad är i morgon? Kanske icke du.

Kanske en annan famn och en ny kontakt och

en liknande smärta . . .

Jag skall gä ifrån dig med en visshet så som

ingen annan:

Jag skall komma åter som ett stycke av din egen

smärta.

Jag skall komma till dig från en annan himmel

med ett nytt beslut.

Jag skall komma till dig från en annan stjärna

med samma blick.

Jag skall komma till dig med min gamla längtan

i nya drag.Jag skall komma till dig sällsam, ond och trogen
med ett vilddjurs fjät ur ditt hjärtas fjärran
ökenhemland.

Du skall kämpa mot mig hårt och maktlöst
som man endast kämpar mot sitt öde, mot sin

lycka, mot sin stjärna.

Jag skall le och linda silkestrådar kring mitt

finger

och ditt ödes lilla nystan skall jag dölja i min

klädnings veck.

<$>Till en ung kvinna.

Aldrig ännu bedrog ett eldigt ögonkast.

Håll mannens hjärta i dina oerfarna barnafingrar,

drag mannens stråleid i dina ögons isgemak!

Du är viss om kärlek som om himmelriket.

Han skall skänka dig sitt hjärta, ett rike och alla

vårens blommor,

och du ger honom din längtans lätta slöja som

gör fjärran blå.

Än har din andedräkt icke vidrört hans salighets

flämtande spel.

Än har ditt öga icke mätt vidden av hans tro.

Än hava dina fötter icke inträtt i hans ödes

slutna krets.

Det är dig ännu detsamma om han är röd eller

blå,men det skall komma en dag då du hänger fast
vid honom som en blomma vid sin stjälk,
då hans skymning är ditt ljus och hans torka
är din källa,

då du irrar kring i gångarna av ett vidsträckt
slott och känner att du älskar
och att han endast lever av din renhets vita bröd,
och att hans blod blott strömmar i din
moderliga ömhets bäcken.

Det skall vara tungt och underbart och hårt
och oskiljaktigt.

RevancHe.

Skall det icke lyckas mig att störta
tornet uti verklighetens stad,
vill jag sjunga stjärnorna från himlen
såsom ännu ingen gjort.

Jag skall sjunga att min längtan stannar,
hon som ännu aldrig hållit rast,
att hon skjuter lyran bort ifrån sig
som om vore sångens uppgift löst.

<$>Är jag en lögnare?

Ar jag en brottsling, är min synd omätlig . .
Är jag en gycklare, är jag det med heliga ting ..
Ar jag en lögnare, må jag störta från himlen
krossad på edra torg.

Ar jag en lögnare

må osälla andar begrava min lyra

i ruttnande svaveldyar.

Må den sträcka ut bedjande armar i månskens

nätter

där intet levande går förbi.Är jag en lögnare —

må min underbara namnskrift plånas ut från

himlens vägg,

må pärlbokstäverna smulas sönder mot havets

hällar,

må vattnen förtiga varifrån jag kom,
må världen aldrig höra min saga.

Är jag en lögnare —

skola de sköna änglarna dock älska mig

som en skön och osäll broder:

hon berättade sagor för månen och himlavalvet,

utan dem kunde de ej bestå,

deras bräckliga skönhet smulade sig sönder.

<$>Vid Nietzsches grav.

Den store jägaren är död . . .

Hans grav draperar jag med varma blomgardiner..
Kyssande den kalla stenen, säger jag:
här är ditt första barn i glädjetårar.

Gäckande sitter jag på din grav

såsom ett hån — skönare än du drömt dig.

Sällsamme fader!

Dina barn svika dig ej,

de komma över jorden med gudasteg,

gnuggande sig i ögonen: var är jag väl?

Nej, riktigt . . . här är min plats,
här är min faders förfallna grav . . .

Gudar — hållen evigt vakt på detta ställe.

<%>Samlen ick.e guld och ädelstenar.

Människor,

samlen icke guld och ädelstenar :
fyllen edra hjärtan med längtan,
som bränner likt glödande kol.
Stjälen rubinerna ur änglarnas blick,
dricken kallt vatten ur djävulens pöl.
Människor, samlen icke skatter
som göra er till tiggare;
samlen rikedomar
som giva er konungamakt.

Skänken edra barn en skönhet
den människoögon ej sett;
skänken edra barn en kraft
att bryta himmelens portar upp.A-poKalypsens genius

(Fragment.)

Människor, det häver sig i mitt bröst.
Brand, rök, lukten av bränt kött:
det är kriget.

Ur kriget är jag kommen — ur kaos
uppstigen —

jag är elementen — bibliskt gångande —
apokalypsen.

Över livet blickar jag mig om — det är

gudomligt.

Mitt är kriget — eder tysta herres härmiljoncr

vem behövde er? Djupen gapa.

Outsägliga ting ske bakom ödets förlåt.Betvivlare, bespottare,

läggen icke edert finger på livets mystär.

Livet är gudomligt enkelt och för barn.

Sångarna voro inga harpospelare,

nej — förklädda gudar — Guds spioner.

Gamla tiders sångare — trösten eder,

gott blod har flutit i edra ådror —

ymnigaste röda krigarblod.

Sångens anda är kriget.Sorglöshet.

Jag tror ej på människor.

Jag hade slagit min lyra i stycken,
trodde jag ej på Gud.

Gud visar mig vägen

ur dimman till solens strålande disk.

Han älskar de Jättfota vandrare.

Därför gav han mig all denna sorglöshet.

Jag litar fast som på ett hälleberg.

Är jag hans rätta barn — kan mig intet hända.Den skönaste guden.

Mitt hjärta är det skönaste i världen.
Det är heligt.

Vem som än ser det
må återstråla av dess glans.

Mitt hjärta är lätt som en fågel,
sprödare format ting fanns ej på jorden.
Jag offrar det
åt en okänd gud.

Guden högst uppe i molnen —
mina vingar bära mig dit —
den skönaste guden —
inför vilken allt är stoft.

Jag skall återvända

med ett skimmer kring min panna —
ingen skall se något annat
än natt och gud.

Min lyra.

Jag avskyr tanken . . .

Var är min älskade jättelyra?

Den solskenssträngade, sagolika, ur molnen

hängande.

O du min jättelyra,

du hänger över världen som ett frågetecken.

Då jag dör,

kastar jag mig sorglöst ned på dina strängar,
då stå två andar upp ur det okända.

Sovande bära de oss över haven,
de stanna mitt på Atlanten. —

Och vi äro båda försvunna ur världen.
Min älskade lyra!

•$>Jag har krafter. Jag fruktar ingenting.
Ljus är himlen för mig.

Går världen under —
jag går icke under.

Mina ljusa horisonter stå
över jordens stormande natt.

Träden fram ur det gåtfulla ljusfält!
Oböjlig väntar min kraft.

<%>Riven ner alla äreportar —
äreportarna äro för låga.

Plats för våra fantastiska tåg!

Tung är framtiden — byggen bryggorna
åt den gränslösa.

Jättar, bären stenar från världens ändar!
Demoner, hällen olja under kittlarna!
Vidunder, mät ut måtten med din stjärt!
Resen er i himlarna heroiska gestalter,
ödesdigra händer — begynnen edert verk.
Bryten ett stycke ur himmelen. Glödgat.
Vi skola rivas och slåss.

Vi skola kämpa om framtidens manna.
Resen er, härolder,
underligt synliga redan ur fjärran,
dagen behöver ert hanegäll.Guds moders ros.

Det ligger en ros i Guds moders famn.
Ett blad därav
läker lytta hjärtan.

Det ligger en ros j Guds moders famn.

Den strålögda 1er —

vem vill läka sitt ettriga hjärta?Orfeus.

Jag förvandlar ormarna til) änglar.

Höjen edra huvuden! Resen er på stjärten!
En sekund . . . och ingen väser mer.

Sälla ligga de vid mina fötter
drömbetagna, kyssande min mantels fåll.

Jag rör vid lyran. Det går en vind över jorden
sakta, högtidligt, i tårar

kyssande skönhetens livlösa, marmorvita statyer

på munnen

att de slå upp sina ögon.

Jag är Orfeus. Jag kan sjunga hur jag vill.
Mig är allt förlåtligt.

Tiger, panter, puma följa mina steg
till min klippas häll i skogen.

*Var dröjer tjuren?

Min karaktär är en röd duk.

Ser jag ej blodsprängda ögon,
hör jag ej korta, flämtande andetag,
skälver ej marken under rasande hovar.

Nej.

Tjuren går utan horn;

han står vid krubban

och tuggar envist sitt sega hö.

Ostraffat fladdrar den rödaste duken för vinden.

<%>Månen vet ... att blod skall gjutas här i natt.

På kopparbanor över sjön går en visshet fram:

lik skola ligga bland alarna på en underskön

strand.

Månen skall kasta sitt skönaste ljus på den

sällsamma stranden.

Vinden skall gå som ett väckarehorn mellan

tallarna:

Vad jorden är skön i denna ensliga stund.Varför gavs mig livet?

Varför gavs mig livet,

att blixtra förbi allt folk i en triumfvagn

oupphinneligt snabbt som ödet

utan vett och vilja,

längtande efter mer?

Varför gavs mig livet,
att med ringprydda händer
fatta den skimrande skålen,
den frambesvurna,
törstande efter mer?

Varför gavs mig livet,

att gå som en magisk bok från hand till hand
brännande genom alla själar,
drivande som en eld över askan,
törstande efter mer?

<$>Fragment.

Stad, du vist välvda, du har icke brutit mitt

hjärta:

alla dina människor komma från stepper,
även den gråaste, tystaste, tristaste steppen
är öppen för vinden.

Stad, du lidande, du är helgonblid,
stad, du kvalmiga, kvalfulla, du har djup,
där vi djupsjöfiskar andas.

Petersburg, Petersburg,

från dina tinnar fladdrar min barndoms förtrollade

fana.

Det var tiden före de djupa såren, före de

väldiga ärren,

före föryngringens glömskebad.Petersburg, Petersburg,

på dina tinnar ligger min ungdoms glöd

som ett skärt draperi, som en lätt ouverture,

likt drömmarnas flor över titanens sömn.

Petersburg, Petersburg,

stå upp ur gyllne syner!

Vad jag älskar vill jag sammanfatta i lösryckta ord.
Minnets violer strör jag på drömmarnas
guldtrottoarer.

Vad sker mig, medan jag talar?

Anar jag väl omätliga tragedier?

Stiga mina sagoviadukter aldrig över dina tak,
blixtra ej tågen förbi med hänförda vimplar
till Berlin — Paris — London?

Blir allt vad jag ser en omätlig askhög?

Eller är det blott trötthetens skyar som draga

förbi.

Stiger ej i Helsingfors vårt underbara citadell

ur havet?

Stå där ej väktare med blå och röda fanor som

världen icke sett!Stå de ej stödda mot spjutet, spejande ut över

havet

med ödets granit i förstenade drag ?

Eller är allt blott en spegling i sömngångar-

ögon,

bor jag i dröm på en annan planet?

Himmelen själv vill stiga ned på jorden.

Älsken ingenting annat än oändligheten: är hans

första bud.

Drömmen icke mindre än att kyssa Guds
lillfinger.

Barn därnere, lastande gödsel på pöbelns kärror,
på knä! Gören bot! Nalkens icke ännu de

heliga trösklar —
Zarathustra väntar därinne på utvalda gäster.

Vänner, vi äro så låga som masken i stoftet.
Icke en rad utav oss består inför framtidens

blick.Med allt det förgångna skola vi störta i Lethc.
Framtiden är rik, vad ha vi att ge ur vårt

tiggarekram?

över oss framtiden går med sin segrarehär.

Vi äro ej värda att korsen stå kvar på vår grav.

Vänner, jag siar en fest uti skönhetens tecken ..
Var kan den väl vara om ej i Engadin?

De gamla bondgårdarna stå och se:

»Varifrån kom denna skönhet till oss?

Varifrån en främmande, väldig, nerrivande ande

med gränslösa vingar,
bringande sorg och melankoli, avsked och död.
Skönhetens rastlösa, giriga, krävande ande . . .
Rivande ner våra brokiga blomster. Krossande

rutan där geranierna stå.
Inga idylliska stigar leda mer till hundraåriga

hem,

demonernas väg är en annan, demonernas gång
är solarnas hjärtlösa flykt genom rymden.Evig Föhn lämnar inga stenar kvar på våra tak,
stormen upphör ej på jorden . . .

Barnsäng och gravar, stjärnskott och blixtar;
skapelsedagar.

Har icke denna skönhet legat död bland oss

i tusen år?

Som jungfru Snövit sovande i sin kista av glas.
Vi hava vandrat över hennes näsrygg, vi hava
trampat hennes ögonlock . . .
Nu hava bergen stigit upp och börjat vandra,
bärande solens förfärande boll som lykta i handen.
Våra gamla ögon se intet mer.

Vi kunna ej knota. Prisad vare handen
som hänger stjärnekransen i våra gamla berg.
Undergående välsigna vi dig, obegripliga stjärnenatt.

Det kommer en gång en renare vind över jorden.
Då stiger människan ur bergen, som de,
med storhetens eviga sken över pannan.Då öppnar sig Kosmos. Gåtorna falla klingande
in i Minervas omätliga offerskål.

Människor, vi skola glömma oss själva
och bli förenta med Kosmos igen.

Vi skola höra skaparens stämma
tona metalliskt ur tingens bröst.

Intet är nog för den längtan som knäböjer
villig att draga en värld till sitt bröst.
Strömmen igenom oss: eviga vindar,
himmelens honung, alltets välsignelse!

Den som har hört det och den som har sett det
stige att offra på heliga berg.

Per Persa ägde Backabyn
i By i Västra Ed.
Jan Ersa,
Per Persa,
de höllo aldrig fred.

Var hafren god i Nackabyn,
så slog den fel i Backabyn.
Då blef Per Persa vred,
då svor i mjugg Per Persa,
då gren och flen Jan Ersa,
så munnen gick ur led.

Var klöfvern grann i Backabyn,
så var den klen i Nackabyn,
där växte blomst och bär.

Då gren och flen Per Persa,
Då hyttade Jan Ersa
med näfven bortåt Per.

Gick det på tok i Nackabyn,
var det kalas i Backabyn
och glädjen stod i tak.
Var mörk i håg Per Persa,
som solen sken Jan Ersa
och gjorde brygd och bak.

De trätte och processade.
Om friden prosten mässade
— det var som vått på gäss,
Ty vann en gång Jan Ersa,
så började Per Persa
en splitter ny process.

Ju mera de bedagades,
dess mer det stämdes, klagades
och tappades och vanns.
Var domen för Per Persa,
så vädjade Jan Ersa
till närmaste instans.

Så stredo de, så trätte de,
så lefde de, så mätte de
hvarandra skäppan full.
Processen bröt Jan Ersa
och bränvinet Per Persa,
för bägge gick det kull.

Och ingen af dem mjuknade,
när de på slutet sjuknade
och stoppades i jord.
“Må Raggen ta Jan Ersa“,
“må Necken ta Per Persa“,
var deras sista ord.

Men “trilsk som Jan i Nackabyn“
och “ilsk som Per i Backabyn“
är stäf i Västra Ed.
Jan Ersa,
Per Persa,
de höllo aldrig fred.

En plog ska vi ha, en harf ska vi ha,
en häst ska vi ha, som kan streta och dra!
“En täppa med bönor och kål och spenat!“
Erk du!
Maja du!
Så ska vi ha't!

En gris ska vi ha att ge skulorna till!
Och ankor och höns kan vi ha, om vi vill.
“Och kaffe och socker och sofvel till mat!“
Erk du!
Maja du!
Så ska vi ha't!

En ko ska vi drifva i bet på vår äng!
“Och bolster af dun ska vi ha i vår säng
och fint postelin och glaserade fat!“</poem>

Erik du!
Maja du!
Så ska vi ha!

Men, Maja du, Maja du, hvar ska vi ta?
Jag är för fattig och du är för lat!
Du går på roten, och jag går på stat!
Erk du!
Maja du!
Hvar ska vi ta

Den dära stugan vid ån är Hagen,
där gamle Anders i Hagen bor
— jag mins, hur Elin, den enda dottern,
gick förr och trallade hela dagen
i mon därborta med Hagens kor.

Hon var den gladaste bland de glada,
i lek och dans var hon alltid bäst,
och flink i spisen och flink på logen
— men ofta ser en, att det tar skada,
som växer vackrast och lolfvar mest.

Det kom en främmande man till dalen,
han mötte Elin i skogen tidt,
och det gick rykten omkring i bygden,
och stackars Elin blef vild och galen
— i våras dränkte hon barnet sitt.

Jag mins den stunden, då hon blef tagen,
hon skrek ej, grät ej, blef endast hvit
— till fyra år blef hon dömd af lagen
— en kan förstå, det är sorg i Hagen,
och det är ingen, som näns gå dit.

Och gamle Anders han står vid skjulet
betryckt och krokig och hugger ved.
Han var en gubbe, som log beständigt,
— nu är hans ansikte skyggt och mulet,
hans läppar skälfva, han tittar ned.

Han viker undan för folkets blickar,
han talar icke med någon mer,
han går och grämer sig djupt i själen,
han ser åt sidan, när någon nickar,
och gråter bittert, när ingen ser.</poem>

Vid Bymon på vägen till Byn,
där bor Lars i Kuja i skogens bryn.
I hemmanet Byn, om jag ej tar fel,
de äga, han och hans käring,
en hundradetrettiotredjedel
med äng och med åker och äring.

Men ängen är skäligen klen
och åkern mager och äringen sen,
ty allt som växer åt Lars är sten,
och sten är dålig förtäring.
Men Lars har armar och Lars har ben,
och gnidig och seg är hans käring.

Han plockar och gräfver och sliter och drar,
och käringen spar,
den som spar han har,
af näfgröt ha de sin näring.
Och länsman kommer och länsman tar,
och Lars han sliter och Stina spar,
och fast han knappt äger skjortan kvar,
så tror Lars i Kuja på bättre dar,
så ock Lars i Kujas käring.

Två grannar jag har i min boning 
- den ene är sentimental 
- jag hör honom högt deklamera 
om sorg och livets kval.

Ibland är han dyster och bitter 
och melankoliskt bisarr, 
ibland litet svärmiskt elegisk 
och sjunger ibland till gitarr.

- Den andre är munter och lustig 
och bondsk och grovt burlesk. 
För honom är sorg och bekymmer 
blott skrymt och skrock och fjäsk.

Han grubblar ej alls, han skrattar 
åt livet helt sonika 
och visslar och sjunger och spelar 
på dragharmonika.

- Man tröttnar att lyssna på sådant! 
- och dock har jag vant mig därvid; 
den ene han liknar min nutid, 
den andre min gångna tid. 

Min kära är såsom en smärt gran, 
såsom en sjungande vattubäck 
och såsom en ung ros, 
när daggen faller vid morgontid. 
Och hennes däjelighets makt är såsom en stor krigshär, 
den där nederslår sina fiender 
med starkt dån och vagnar och resenärer 
och högt ropar: ho kan motstå mig?

Sägen mig, I Värmelands döttrar, 
I, som vallen i bergen 
eller sitten utefter vägakanten 
glammandes, 
haven I sett min kära, 
haven I sett, om min unga ros 
gått denna vägen framföreåt?

Si, hennes gång är som en dans över ängarne 
och såsom en stor konungs dotters dans, 
och hennes röst är såsom ett vackert läte 
och såsom en lustig musik i bergen, 
och hennes anletes glädje 
är såsom en sol över sjöar, 
de däjeliga sjöar i dalarne.

Jag kom till min käras boning, 
när aftonen svalkades och skuggan förlängdes, 
och min käras faders björkar stodo gröna, 
och doften av de björkar var ljuvligare än myrrha 
och nardus och alla de apotekares pulver.

Si, min kära lustvandrar i örtagården 
och hon döljer sig för mina ögons åsyn 
under buskar av stickelbär och vinbär. 
Såsom ett ungt lejon lurar hon i sitt förstäck 
och såsom en modig rövarskara i sitt bakhåll, 
läggandes råd i sin själs ondsko, 
huruledes hon må gripa den hon kär haver, 
på det hon må uppfräta honom 
med sin mun, som icke mycket stor är, 
och med sina läppar, röda som gott vin.

Såsom ett oväder kom hon fram av buskan, 
såsom ett starkt oväder med storm och regn och hagel, 
där hagelkornen äro såsom fall av liljor 
och regnet är såsom rosors regn 
och stormen såsom ett högt leende 
och klang av många cymbaler.

Och hon föll över mig och tog mig till fånga 
till att vara henne en krigsfånge och en träl 
och for fram över mitt ansikte med sina läppars vrede 
och gjorde en dom över mig och sade: 
du är välkommen till min faders boning, 
si, du är mycket kär hållen och ganska välkommen.

Och hon tog fram av fatåburen 
saft av hallon från örtagården 
och kosteligt bakverk och många kakor, 
och vi åto och glammades allt intill solnedgången.

Men si, många dagar äro farna, 
sedan jag såg min käras ögon, 
och mina tankar gå vill på gamla villstigar, 
ty min kära är framföre alla andra 
i detta landet, 
ty hon är såsom en ung gran 
och såsom en sjungande vattubäck 
och såsom solskenet över sjöarne, 
de däjeliga sjöar i dalarne.

Sägen mig, I värmelands döttrar, 
I, som vallen får och nötboskap i bergen 
eller glammen utefter vägakanten, 
haven I sett den min själ kär haver, 
haven I sett, om min kära 
gått denna vägen framföreåt?

Klar låg himlen över viken, 
solen stekte hett, 
och vid Haga ringde Hagas 
gälla vällingklocka ett. 
Brunnskogs kyrka stod och lyste 
som en bondbrud, grann och ny. 
Över björkarne vid Berga 
som ett hattflor på en herrgårdsfröken 
svävade en sky.

Och som jättelika nämndmän, 
samlade till häradsting, 
stodo skuldra emot skuldra 
mörka höjder runt omkring, 
och som högtidsklädda långskepp 
summo Värmelns holmar fram, 
över stäven susa granar, 
alar susa över toften, 
tallar över akterstam.

Gamle Hurra stod på branten 
vid sin stugudörr, 
kanske i hans gamla hjärta 
lyste solen, lyste livet 
litet varmare än förr. 
Gamle Hurra, gamle Hurra, 
kanske tänkte han som jag: 
det är ändå skönt att leva 
- vilken strålande, orimligt 
obeskrivligt vacker dag!

Men vad är det, hör, det fnissar 
bortom holmarne vid näset, 
vad är det för sällsam låt? 
Är det flickor som i viken bada 
eller är det 
flickor i en båt? 
Tio vita frökenhattar 
stucko plötsligt fram ur vassen, 
just där sundet vidgar sig, 
tio skadeglada halsar 
skrattade åt mig.

Jag blev verkligen förargad 
över denna skrattsurpris, 
men jag rodde ändå ditåt, 
mitt i skocken satt ju själva, 
själva självaste Alice. 
Och jag reste mig i båten 
och jag tog ett tag åt mössan, 
ett förläget tag, 
och jag rodnade och sade: 
det är utmärkt vackert väder, 
vacker väderlek i dag!

"Mycket sant och mycket snillrikt, 
bravo, bravo, bravo, bra, 
högst poetiskt, sant och snillrikt, 
högst poetiskt, hahaha", 
skreko alla flickorna, 
och de öste vatten på mig 
och Alice var obarmhärtig, 
hennes hjärta var som is, 
och jag snubblade i båten 
och jag föll på knä och sade 
smärtefullt på Caesars vis: 
även du min, även du min, 
även du, Alice! 

Låt den flicktyckmyckna minen fara, 
eller göm den till din nästa bal! 
Här är vilt och här är gott att vara, 
här är mossan mjuk och skuggan sval.

Låt mig lägga i ditt knä min nacke 
och var hygglig för en stund - se så! 
Det är brant och tungt i livets backe, 
vi får gräla övernog ändå.

Det är sant, jag ämnar bli en hedning, 
en förskräcklig, glupande tyrann, 
du skall ledas av min viljas ledning, 
jag skall bli en ryslig äkta man.

Jag skall murra åt dig över maten, 
jag skall grina åt varenda rätt: 
"fy för katten, vidbränd är spenaten 
- kvinna, säg, är detta kalvkotlett?"

Då blir tid att tala, cara mia, 
kvinnans rätt och annat tanteri. 
Fri är skogen, låt oss vara fria 
än från livets strids pedanteri!

Låt oss låtsa, att vi bo i skogen, 
vilda indianer, du förstår, 
och vår wigwam är den dära logen 
och jag själv, förståss, är Sagamor.

Jag är grym i strid och lat i freden 
och jag heter Miantonimah. 
Du skall följa mig på krigarleden, 
bleka, vita Tith-oh-Wah-ta-Wah!

Men när tomahawken lagts i jorden, 
skall jag ligga liksom nu på rygg, 
trött på vandringen och trött på morden, 
ligga trygg på rygg och fånga mygg.

Tith-oh-Wah-ta-Wah får gå och leta 
efter möss och mask, som jag skall ha, 
hon får slita, släpa, hon får streta, 
stackars, stackars Tith-oh-Wah-ta-Wah!

Hon får bulla upp med mask och rötter, 
och ett ormbunksblad får vara duk, 
och till tack vid Sagamorens fötter 
får hon sitta som en katt på huk.

Och när jag fått nog av matens gåva 
från den store anden Manitu, 
skall jag lägga mig till ro och sova, 
lugn och lycklig mot ditt knä som nu.

- Nej, låt bli, skall du dra av mig håren? 
Skall jag skäms, min vilde indian? 
Det är verkligt sant med Sagamoren 
och hans fru - det stod i en roman. 

Åt Gösthultskanten i Gunnerudsskogen, 
bortom Västanmossen vid Bråttorpslogen, 
just där håller skogsrån till, 
gå dit och se, om ni vill!

Hon är älskogsaktig och manfolksgalen, 
för Vickbomspojken från Niklasdalen, 
han såg henne själv en kväll 
på vägen till Anna i Fjäll.

Hon var grannlåtsklädd som en påskdagspräst, 
hade ormbunkskrans och kattguldsväst 
och till knäna en granriskjol 
och doft som av nattviol.

Hon var ungtallsmidig och enstamvig, 
och hon skepade, snodde och vrängde sig 
som en orm på en lie trädd, 
så Kalle i Dalen blev rädd.

Och hon råbocksprang, gjorde lokattbukter 
och trollpackskonster och sattygsfukter 
och stod bak en furustam 
och glyste och gluttade fram.

Och Vickbomspojken från Niklasdalen 
blev vettskrämd, veckvill och månadsgalen 
och går ännu som en fant, 
så nog kan en se det är sant. 

Våran prost 
är rund som en ost 
och lärd som själva den onde, 
men gemen likväl 
och en vänlig själ 
och skäms ej, att far hans var bonde. 
Han lever som vi 
och dricker sitt kaffe med halva i 
som vi 
och ratar icke buteljen, 
älskar mat 
som vi 
och är lat 
som vi 
- men annat är det vid helgen.

Så fort han får prästrocken på, 
vi andra känna oss ynkligt små, 
men prosten likasom växer, 
för då är han prost från topp till tå 
och det en hejdundrande prost ändå 
i stort pastorat med annexer. 
Jag glömmer väl aldrig i all min dar, 
hur vördig han var 
här om sistens i kappan och kragen, 
hur världens barn 
han malde i kvarn 
och läste för köttet lagen! 
Och prosten grät 
- tacka för det, 
han talte om yttersta dagen!

Och alla gräto vi ymnigt med, 
ty köttet sved 
och själen var allt satt i klämma. 
Och kyrkrådet smög sig med ryggen i kut 
vid tjänstens slut 
efter prosten ut, 
ty rådet var kallat till stämma. 
Men det förståss, 
vi repade oss, 
när prosten klarade strupen 
till sist och sade: De kommo från ängen, 
och Brunte var hästen 
och Jonte var drängen, 
som tjänte hos prästen, 
och gammal var Jonte 
och gammal var Brunte 
och stocklat förresten.

"Hå ja, gamle Brunte, 
för jämnan det tölas 
att vi två", sa Jonte, 
"bli sist med vårt hölass, 
- när vägen är krokig, 
vem raggen kan hjälpa, 
att litet det sölas?"

Och Jonte han runkade 
sävligt på nacken 
och Brunte han lunkade 
sävligt i backen 
"Och jämt få vi ovett 
för mödan", sa Jonte, 
"skall det vara tacken?"

Men Brunte han vände 
den åldriga mulen 
tillbaka och sände 
försiktigt förstulen 
en blick under lasset 
att se, om det ännu 
gick runt om med hjulen.

Och lugnad han svängde 
med svansen åt Jonten. 
Men Jonten han blängde 
blott sömnigt åt Brunten. 
Han hör ej, han ser ej, 
han glömmer snart allting, 
den utgamle strunten.

"Ja nu är han utgammal 
bliven hos prästen, 
och jag är väl skjutgammal 
själv", tänkte hästen, 
"men gott är att sova 
och få sig till kvällen 
en hötapp i västen!"

Och Jonte han fumlade 
druligt med tömmen, 
och Brunte han drumlade 
framåt i drömmen, 
han stötte, han stracklade 
- hölasset vacklade 
fram utmed strömmen. 

välkomna 
till smörgåsbordet och supen!

Han svängde trotsigt den fina nacken, 
vår svarte Pluto, och föll i trav, 
och släden slängde och utför backen 
i fläng och flygande bar det av. 
Och rimfrost hängde i ögonbrynen, 
och snöstoft piskade oss i synen, 
och middagshimlen var klar och skön, 
och solen glittrade skarpt mot snön.

Bakom oss ringlade hela raden 
av unga utsluppna par från staden 
och femton bjällror och vår därtill 
i korus pinglade som besatta 
- jag hörde någon i skogen skratta 
en riktigt flickaktig lustig drill. 
Det var väl, Ekos befängda stämma, 
hon tyckte väl att det lät så bra, 
när någon gäckande hjärteklämma 
slog upp ett klingande hahaha.

Men vid min sida det ljöd en annan 
och mera spotsk melodi av skratt. 
Vad hon var putslustig, där hon satt, 
med sin förvildade lugg i pannan 
och sin parisiska bäverhatt! 
Det låg en guldglans från Golkonda 
i detta lockiga vilda blonda, 
som flöt med solskenet hop till ett, 
och röd och rosig och väderbiten 
om runda kinder var stackars liten 
av vintervindarnes arga bett.

Men stackars liten gav frosten katten 
och log åt allt, som i sikte kom. 
Med ögon klarblå som insjövatten 
hon såg sig muntert i livet om. 
Hon klippte knipslugt med ögonlocken, 
gestikulerade med sin muff, 
och då och då genom överrocken 
jag kända varmt en förlupen puff.

Och hennes läppar det var som vin i, 
fast isvind kylde den drycken sval, 
och munnen gick som av Paganini 
en stollig strof ur hans karneval. 
Det regnade som konfekt och nötter, 
det smattrade som på maskerad, 
det traskade som snå nätta fötter 
på piazettan i Marcos stad.

Det var som flickornas dans på Lido, 
det var som polka, galopp och vals, 
men vad hon sade, det vet Kupido, 
ty jag för min del begrep ej alls. 
Jag tyckte fröken var tokig bara, 
och halvt ironiskt jag hörde på, 
jag var så vis som en man kan vara, 
när han har fyllt sina tjugutvå.

Men vill man ock hålla sig för god, 
och är man kall som en marmorstod, 
det är ändå något varmt som snuddar 
vid den, som sitter på samma kuddar 
med slikt ett knyte av kött och blod 
och muff och boa och bävermuddar 
och muntert gäckande övermod. 
Ack flickan var som en Leydnerflaska, 
en Voltas stapel, ett batteri 
med starkt elektriska krafter i, 
min vishet brändes till stoft och aska 
av gnistkaskaden, som föll däri.

Ja det var då - nu ha vintrar snöat 
och höstar regnat och vårar töat 
och somrar bränt med sitt heta sken 
- ja det var då, det är längesen! 
Men varje gång jag hör bjällror sjunga 
och ser, hur hästarnes manar gunga 
och traven stolt genom staden går, 
då känner jag som ett sting i barmen, 
och nedstämd lämnar jag fönsterkarmen 
och tar ett tag om mitt tunna hår. 
Det spökar prat i mitt vänstra öra 
och karnevalen jag tror mig höra, 
som käckt från vinröda läppar sprang, 
när skogen genljöd av bjällerklang. 

En afton, när dagen föll mulen och grå 
på ljunghedens våta, förtvinade strå, 
då såg jag de trasiga kjolarna vaja 
på Landsvägsmaja, 
den tokiga flickan från Sunnanå.

Hon svängde sig runtom med kantiga språng, 
hon sjöng på en gammal förunderlig sång: 
"kom, sola mi, 
nu skola vi 
i jorden, för där får vi fred en gång!"

Hon låddes hon hade ett barn på sin arm, 
hon tryckte det tätt till sin vissnade barm: 
"kom, sola mi, 
nu skola vi 
i jorden, för jorden är god och varm!"

Hon svepte det in i sin trasiga schal: 
"nu vandra de döde i Mörkolands dal!" 
Hon satte sig ned på en tuva i ljungen 
och vyssade ungen 
till vila med visor och fagert tal. 

Vid Bymon på vägen till Byn, 
där bor Lars i Kuja i skogens bryn. 
I hemmanet Byn, om jag ej tar fel, 
de äga, han och hans käring, 
en hundradetrettiotredjedel 
med äng och med åker och äring.

Men ängen är skäligen klen 
och åkern mager och äringen sen, 
ty allt som växer åt Lars är sten, 
och sten är dålig förtäring. 
Men Lars har armar och Lars har ben, 
och gnidig och seg är hans käring.

Han plockar och gräver och sliter och drar, 
och käringen spar, 
den som spar han har, 
av nävgröt ha de sin näring. 
Och länsman kommer och länsman tar 
och Lars han sliter och Stina spar, 
och fast han knappt äger skjortan kvar 
så tror Lars i Kuja på bättre dar, 
så ock Lars i Kujas käring. 

Den dära stugan vid ån är Hagen, 
där gamle Anders i Hagen bor 
- jag minns, hur Elin, den enda dottern, 
gick förr och trallade hela dagen 
i mon därborta med Hagens kor.

Hon var den gladaste bland de glada, 
i lek och dans var hon alltid bäst, 
och flink i spisen och flink på logen 
- men ofta ser en, att det tar skada, 
som växer vackrast och lovar mest.

Det kom en främmande man till dalen, 
han mötte Elin i skogen titt, 
och det gick rykten omkring i bygden, 
och stackars Elin blev vild och galen 
- i våras dränkte hon barnet sitt.

Jag minns den stunden, då hon blev tagen, 
hon skrek ej, grät ej, blev bara vit 
- till fyra år blev hon dömd av lagen 
- en kan förstå, det är sorg i Hagen, 
och det är ingen, som nänns gå dit.

Och gamle Anders han står vid skjulet 
betryckt och krokig och hugger ved. 
Han var en gubbe, som log beständigt, 
- nu är hans ansikte skyggt och mulet, 
hans läppar skälva, han tittar ned.

Han viker undan för folkets blickar, 
han talar icke med någon mer, 
han går och grämer sig djupt i själen, 
han ser åt sidan, när någon nickar, 
och gråter bittert, när ingen ser. 

Jag står och ser på världen genom gallret; 
jag kan, jag vill ej slita mig från gallret, 
det är så skönt att se, hur livet sjuder 
och kastar höga böljor upp mot gallret, 
så smärtsamt glatt och lockande det ljuder, 
när skratt och sånger komma genom gallret.

Det skiftar ljust av asp och al och björk, 
där ovanför står branten furumörk, 
den friska doften tränger genom gallret. 
Och över viken vilket präktigt sken, 
i varje droppe är en ädelsten, 
se, hur det skimrar härligt genom gallret!

Det vimlar båtar där och ångare 
med hornmusik och muntra sångare 
och glada människor i tusental, 
som draga ut till fest i berg och dal; 
jag vill, jag vill, jag skall, jag måste ut 
och dricka liv, om blott för en minut, 
jag vill ej långsamt kvävas bakom gallret!

Förgäves skall jag böja, skall jag rista 
det gamla obevekligt hårda gallret 
- det vill ej tänja sig, det vill ej brista, 
ty i mig själv är smitt och nitat gallret, 
och först när själv jag krossas, krossas gallret. 

Jag har skymtat hans skumma, jordgrå drag, 
redan jag trodde min vandring slutad, 
över min säng stod han redan lutad, 
lyssnande efter mitt sista andetag.

Ingen älskande blick såg sorgset ned, 
ned i min egen en avskedshälsning, 
ingen tröstande tro på frälsning 
lindrande våndan, som flämtande anden led.

Stillsamt lade den skumme sin våta hand 
över min brännande feberpanna, 
plötsligt kände jag hjärtat stanna, 
blott konvulsiviskt och matt det slog ibland.

Allt, som fordom mig bränt och grämt och tärt, 
kylande, svalkande glömska släckte, 
tomhetens slöjande mörker täckte 
allting, som förr var mig gott och skönt och kärt.

Svaga ljud som av skvalpande böljeslag 
nådde i susande rytm mitt öra, 
smekande doft, som försommarvindar föra, 
smekande doft av ängsblommor kände jag.

Var detta ett sista vänligt och milt farväl 
livets skönhet till sällskap i döden sände, 
eller var det en raddande okänd strand jag kände 
nalkas med vågslag och doft min drunknande själ?

- Åter min hjärna i vansinnig feber brann, 
åter kände jag strupen av törst försmäkta, 
pulsarne bulta och yrande tankar jäkta, 
medan tyst min stillsamme gäst försvann. 

Han var ej ung, ty håret hade grånat, 
hans rygg var krökt av något tungt, han burit, 
och livets färger hade livet rånat, 
och djupa fåror hade tiden skurit. 
Hans läppar voro fast tillsammanslutna 
som kring en sorg, ett brott i det förflutna.

Förgäves log han stundom för att skyla 
den grämelse, som ruvade och tärde; 
om kall förtvivlan talte ögats kyla: 
för mig har livet ej en gnista värde, 
mitt skepp är bränt och mina vapen brutna, 
jag lever än, men blott i det förflutna.

Han var så skygg, så tyst, så ödsligt ensam, 
min själ blev vek, jag kände lust att gråta, 
som var hans gömda sorg för oss gemensam, 
jag ville in i denna tysta gåta, 
jag ville öppna detta tunga slutna 
och leva med som vän i hans förflutna.

Jag ville närma mig, jag ville bära 
den tunga tyngd, som gjort hans liv eländigt, 
men han vek undan, när jag nådde nära, 
och mellan oss låg svalget vitt som ständigt. 
Hans läppar voro fast tillsammanslutna 
omkring det bittert tärande förflutna. 

Det var i feberns tid - jag drömde det 
- jag låg på marken med det ena knät, 
hon höll mig pressad hårt i sina slingor. 
Som kautschukfjättrar låg det om mitt bröst, 
till skrik och rossling blev min röst, 
min blick var skymd av etterskummets flingor.

Och dödskall kyla kom i varje lem, 
jag var betäckt av slipprigt slem 
och för mig själv jag måste vämjas. 
En dunkel tanke i min hjärna brann: 
det är det lågas makt i människan 
- det kan, det skall, det måste tämjas!

Jag tog mig kraft, blev fri, fick luft, 
och styrka kom i vilja och förnuft 
- det kom som ett beslut: jag skall ej ge mig! 
Om också aldrig tryckets pressning hävs, 
och till den stund, då andedräkten kvävs, 
så skall jag hoppas, skall jag aldrig ge mig!

I samma stund jag sjönk ihop 
- jag hörde sorl och bravorop, 
och tusen händer klappade applåder. 
Jag visste det, i prakt och rikedom 
kring brottarbanan satt ju Neros Rom, 
betraktande min svaga strid i nåder!

Nog är den tung, en kamp i ensamhet, 
som intet väsen ser och ingen vet, 
men mera tung, när tusen ögon se mig 
- att ligga utsträckt med förlamad makt, 
ett mål för tusendens förakt, 
men ensam än - dock skall jag aldrig ge mig!

Jag gav mig ej, jag reste mig på nytt, 
i varje muskel kom den kraft, som flytt 
- vad rör det mig, om tusenden bele mig! 
Dock sjönk jag åter, hjärtat låg i press, 
och bravo, bravo, nye Hercules, 
ljöd folkets hån - dock skall jag aldrig ge mig! 

Säg, har du gästat längre än en timma 
i forna dagar någon gunstomsluten 
- i vår tid är du gästvän för minuten! 
Du visar dig som meteorens strimma, 
raketens båge, sprakande och bruten, 
men just som vi din härlighet förnimma, 
vi svepas åter in i kvalm och dimma, 
och du är död i samma stund som njuten.

Du är citronen blott, som sparsamt delas 
bland öknens karavan, när den försmäktar, 
att rädda livet efter törstens pina. 
Men mången gång du i förrådet felas, 
då skämda vätskor vore himmelsk nektar, 
och tungan bränns och blodets källsprång sina.

I talen ordspråk, talen som från ovan, 
och köksmoralens senapsdeg I bringen! 
Jag hör det nog, I han predikogåvan 
- en tröst för er, men tröst för annars ingen!

Men läggen nådigst band på tungorna, 
de smidigsmorda visdomsslungorna, 
och bort med salvelsen, som höves ingen! 
Låt mig ha fred och sparen lungorna 
- min själ är sjuk, men fraser hela ingen!

Tag edra visors buller bort 
och bort med maningar av gammal välkänd sort, 
som ropa flyg! åt den, som brutit vingen! 
och bort med fingrarne från sår, som svida, 
jag vill ha rätt att ensam genomlida 
mitt eget kval - jag vill ha tröst av ingen!

Då frågade Pilatus: Vad är sanning?" 
och eko svarade - profeten teg. 
Med gåtans lösning bakom slutna läppar 
till underjorden Nazarenen steg.
Men gudskelov, att professorer finnas, 
för vilka sanningen är ganska klar! 
De äro legio, ty de äro månge, 
som skänkt den tvivelsamme romarn svar.

Dock syns mig sällsamt, att det enda sanna 
så underbart kan byta form och färg. 
Det, som är sanning i Berlin och Jena, 
är bara dåligt skämt i Heidelberg.

Det är, som hörde jag prins Hamlet gäcka 
Polonius med molnens gyckelspel: 
"Mig tycks det likna si så där en vessla 
- det ser mig ut att vara en kamel" 

Jag möter honom då och då - vi vandra 
tillsammans framåt vägen långa stunder. 
Visst är han sträng och dyster mer än andra 
och tungsint hård, men det är godhet under.

Jag håller av den gamles vita lockar, 
hans läppars kvalfullt bittert sorgsna skälvning 
och harmen själv, som i hans röst sig stockar, 
och pannans höga, tanketunga välvning.

Så vandra vi igenom sommarlandskap, 
där livet lyser varmt om berg och dalar 
men döden känner jag i hjärtats grannskap, 
när han, den gamle, vid min sida talar:

"Se, sommarn är en synd, se, vår är villa, 
se, det är gift i vårens svala skurar, 
hör, det är lögn, som alla fåglar drilla, 
och livets skönhet är ett svek, som lurar!"

"De glada färgerna, som livet sminka 
och kläda varandet i hoppets dager, 
de täcka dunster, som förruttnat stinka, 
de täcka brand, som tär, och makt, som gnager!"

"- Vänd dina ögon bort från konstens riken, 
i lömska färger doppas konstens pensel! 
Förbanna tonerna, fördriv musiken, 
som droppar vällustgift i blod och känsel!"

"- Du tycker skönhet är i man och kvinna, 
när mänskodottern famnar mänskosonen 
- men gömd i brudgum, dold i älskarinna, 
bor synd, bor död, skelettet och dämonen!"

"Den ljusa locken flickan bär om pannan, 
den är en eld, av den skall mannen bränna! 
Den varma blick, som söker upp en annan, 
är blott en glimt av Tofeth och Gehenna!"

"Du blickar vänligt på det unga paret, 
du tror, att lyckan tänds i bröllopsnätter? 
- I Dantes helvete du finner svaret, 
där hatet kysser hat i lustans fjätter!"

- Men säg mig, gamle man från öknens håla, 
är det ej livet självt du så förbannar 
och hör du ej, hur död på filtad såla 
bakom dig tassa tyst och lyss och stannar?

Är ej den kraft, som sammanslingrar kroppar, 
densamma kraft, som knyter cell till celler, 
från nerv till muskel som en gnista hoppar, 
i röda vågor ur vårt hjärta väller?

Är ej den kraft, som midjor sammantvingar, 
densamma kraft, som gror och öppnar knoppar, 
som över molnen lyfter örnens vingar 
och svanens vingar i kristallen doppar?

Är ej den kraft, som avlar och som njuter 
i mänskoformer, dock den evigt sanna, 
som sammanför atomerna och gjuter 
i rymdens kvedar livets varma flamma?

Är andens död en följd av alstringsgåvan, 
en bröllopsbädd, en avgrund blott, som gapar, 
- hur går det anden, som är vigd därovan 
vid alltets moderssköt och evigt skapar?

- Han sänker huvudet. Mot marken ser han. 
Han suckar djupt. Han gitter icke svara. 
Men tungt och tyst och svårmodsbittert ler han, 
som om han hatar själva alltets vara. 

En helig skrift mig tyckes firmamentet 
med fornebraiskt språk och urtidsstämpel. 
Emellan skyar skymtar silverpräntet 
som ur en förlåt i ett Zions tempel.

Där står att läsa om vårt släktes vårtid. 
Vårt upphovs gåta finnes där förklarad. 
Där finnes balsam för vår sorg- och sårtid. 
Vår fråga: vi? varthän? står där besvarad.

Där står om väg ur öknen, där vi irra. 
Där står om landet, som av honung flyter. 
Men språket är oss okänt. Blint vi stirra 
på dunkla tal, vi portens proselyter.

Vi öva oss, vi möda oss, vi stamma, 
vår tunga mäktar ej, o Elohim! 
- och stava meningslöst och tungsamt: Lamma 
- rageschu - gojim! 

Havet välta, stormen ven, 
vågorna rullade asklikt grå. 
"En man är vräkt över bord, kapten!" 
Jaså.

"Ännu kan ni rädda hans liv, kapten!" 
Havet välte, stormen ven. 
"Ännu kan en lina den arme nå!" 
Jaså.

Vågorna rullade asklikt grå. 
"Nu sjönk han, nu syns han ej mer, kapten!" 
Jaså. 
Havet välte, stormen ven. 

Han gör sig till och låtsar vara vän. 
Jag ville, att jag vore kvitt den skurken. 
Nå, drag åt Häcklefjäll och ryk och ränn! 
- Han lystrar ej, han flinar blott, den lurken.

Hans bockfot såg jag redan såsom barn, 
den skrämde mig från dans och glam och lekar. 
Nu har han snärjt mig i sitt lömska garn, 
den bittra anden, han, som alltid nekar.

Han följer mig som skuggan, var jag är, 
och visar mig, hur allt är dumt och dåligt, 
och allting lytt och fult och allt, som skär, 
han pekar ut och skrattar hånfullt håligt.

Han visar mig, hur storhet är ett skal 
och alla ljus, som prisats, äro dankar, 
och glädje är en lögn och kärlek fal, 
och vishet är en bakfram lek med tankar.

Och när jag hjärtetrött och led vid allt 
åtminstone min sorg vill ärligt bikta 
och ge den klang och färger och gestalt 
och tar ett ark och tror mig kunna dikta,

då lägger han sitt ansikte i veck, 
i visa veck som Senecas och Platos, 
gör tragisk gest åt alla väderstreck 
och deklamerar med gudsnådlig patos.

Och kommer han till ord som "ack förbi", 
"ack längesedan", eller "ack förgäves", 
då suckar han med nedrig ironi 
och snyter sig och låtsar, att han kväves.

Än som av gråt hans röst är grötigt tjock, 
och än den piper ljuvligt i falsetten. 
Till slut han gör en grann teaterbock. 
Försmädligt nickar fjädern i baretten.

Och blir jag då nervös och vild och vred 
och skriver smädedikt, som slår och gisslar, 
då grinar han, så käken går ur led, 
och skrattar, så det vriner, så det gnisslar.

Han blinkar kitsligt under lugg 
- jag vet hans mening - alltför väl jag fattar, 
det är åt mina vänsterhänta hugg, 
ej åt de slagne, som den boven skrattar.

Den falska stämman gnäggar, tunn och vass, 
han ropar: "Bravo, bra, gudomligt skrivet!" 
Håll mun, ditt djur, vik hädan, Satanas! 
- han stannar kvar, han är min vän för livet. 

I skogarnes djup bor skuggan, 
och tystnaden slumrar där, 
och viskande bud från bygden 
den suckande vinden bär.

Och molnen komma med vinden, 
och solen skymmes därav, 
och fåglarnes röster tystna 
och luften är tung och kvav.

Men vad som av vinden viskas, 
är ingen av oss, som vet, 
ty susande språkets mening 
är skogarnes hemlighet.

Kanhända om nya illdåd 
han viskar i klyft och mo, 
om mänskornas hätska strider, 
om brott och om bruten tro.

Jag vet blott, att vemodsslöjan 
sig sänker kring furans skrud 
och källan och bäcken mörkna, 
när vinden går fram med bud.

Det är liksom onda ögon 
jag såge bland snårens nät 
och hörde ibland bakom mig 
som tassande lömska fjät.

*

Jag kände en trast, som sjöng för 
sin käresta dagen lång, 
och ljungen och lingonriset 
beundrade djupt hans sång.

Och blåklockan ringde sakta 
i takt med hans kärleksglöd, 
och skogsstjärnans öga lyste 
och smultronets kind blev röd.

Då hördes en vinge flaxa, 
och klorna en glada slog 
i sångarens bröst, och sången 
om kärlek för alltid dog.

*

Det vackraste tjärnet i skogen 
låg ensamt och tyst och klart 
och växlade blickar med solen 
och drömde så underbart.

Det speglade härliga skatter 
av skiftande ljus och färg, 
det famnade alltets riken 
i ramen av skog och berg.

Det drömde om eviga rymder 
av evigt skimrande glans, 
om stjärnor och soliga världars 
oändliga rytmiska dans.

Men nu ligger skogens öga 
av starren för alltid släckt, 
en stirrande glanslös yta, 
av smutsiga mossor täckt.

*

En ekorre satt i toppen 
och tittade ned och teg, 
ty älgen gick fram i skogen 
med spänstiga, stolta steg.

Det var just i parningstiden 
och trotsig och djärv han var, 
ty driftens mäktiga sjögång 
i svallande blod han bar.

Han förde med kunglig hållning 
sitt greniga vackra horn. 
Det rasslade svagt bakom snåret, 
en krypskytt tog säkert korn.

I stoftet släpades kronan 
på stönande, fallen kung, 
det trotsiga, vilda blodet 
förrann mellan fredlig ljung.

*

Du trotsiga tall, som sträcker 
mot himlen din smärta topp, 
jag känner din stolta strävan, 
ditt anande starka hopp.

Du tror att den vackra stjärnan 
på himlen du en gång når, 
om också din trogna längtan 
skall räcka i hundra år.

Hur skygg skall ej stjärnan gunga 
på knotig och kraftig gren 
och sprida från barrig krona 
sitt blinkande milda sken.

Du skjuter med makt i höjden 
ditt åtrådda mål emot, 
du banar dig fram, du växer, 
du höjer dig fot för fot.

Ack, känner du icke döden, 
som fräter i stam och rot, 
och ser du då ej, hur stjärnan 
flyr undan dig fot för fot?

*

Jag gitter ej längre vandra 
omkring i min gamla skog, 
vi äro ej längre vänner, 
jag känner, jag vet det nog.

Ty skogen är god som fordom 
och vänlig och innerlig, 
det finnes ej längre samklang 
emellan honom och mig.

Min anfrätta mänskotanke 
förstör vad naturen byggt, 
i färgspel och barrdoft och gransus 
det blandar sig in något styggt.

Tillbaka jag vill till bygden, 
där striden är hatfullt hård 
- där smälta förbittrade tankar 
med livet till ett ackord. 

Satte jag mig på bergets kam, 
spejade ut över fjärden, 
såg, huru solen i väster sam, 
långt, långt i väster gick färden. 
Tiden förgår, 
nyss var det vår, 
snart ligger höst över världen.

Dagar ha kommit och dagar ha gått 
en gång väl kommer den sista, 
flyktig är lyckan och knappt dess mått 
tung är den ändå att mista. 
Luftbyggda slott 
skimra ju blott, 
skimra och locka och brista.

Dårar de tänka och dårar tro, 
dårar de mena och hoppas, 
hoppas, att frön, som i jorden gro, 
växa till skördar och knoppas. 
Brodden den dör, 
frosten förstör 
det som i markerna stoppas. 

Jag tror det är fjorton dagar, 
sen solen var framme sist. 
Bland lönnarne stormen jagar 
och skövlar varenda kvist.

Ibland vill han andan hämta, 
försprungen och genomvåt. 
Jag hör, hur hans lungor flämta, 
hans rosslande vilda gråt.

Jag hör, hur han slår och rister 
i fönster och tak och knut, 
jag hör hur hans vanvett brister 
i tjutande klagan ut.

Men långt bortom park och gärden, 
där ligger min kära vik, 
den vackraste vik i världen, 
när förr hon sig själv var lik.

När ängarne vällukt strödde 
med vårliga vindars tåg 
och strålarnes kyssar glödde 
på vilande vänlig våg.

När mörklagda höjder sågo 
däri sina egna drag, 
och grönskande stränder lågo 
och hörde på böljans slag.

Men nu är min spegel bruten, 
förstörd är min vågs musik 
av skummet, som rörs, och tjuten, 
som vina kring piskad vik.

Min utsikt, av färger smyckad, 
är ödsligt gul och sjuk, 
min tavla en förolyckad, 
av fläckar besudlad duk.

Må hellre förvildad bölja 
i fjättrande isar slås 
och drivornas svepning hölja 
mitt landskap, som nu förgås. 

Över myren mörknade kvällens skugga, 
tyst och töcknigt och tomt var allt. 
Blygrå molnvarv upphörde ej att dugga 
silregn, ljudlöst och isigt kallt.

Ingen enslig en eller grönklädd tuva, 
ingen kulle, av ljungris klädd, 
störde dödens färg, som sig lagt att ruva 
på den sumpiga mossans bädd.

Kretsande kring på regntunga vingar irrar 
- ensam - svulten - en hök omkring. 
Skogen, mörk och stum, ifrån dunklet stirrar 
över tomrummets ingenting.

Blott i väster skymtar ännu den matta 
sista resten av dagern fram 
över klippans kala, av regnet glatta, 
aldrig mossöverväxta kam.

Här är stilla vila för trötta tankar, 
här kan grämelsen andas fritt, 
icke störd av hoppet, som utan ankar 
styr, där livsvimlets skum går vitt.

Här kan nedbränd lidelse smärtsamt kyla 
heta askan i nattkall vind, 
här kan ångern sorgset i skymning skyla 
skammens rodnad på avtärd kind.

Här kan sinnet slita det sista bandet, 
som vid sorgen och livet band, 
här går vägen fram till det skumma landet, 
till det eviga intets land. 

Låt oss åka sakta, 
låt oss dock betrakta 
skogens vita slott, 
golvens marmorstenar, 
vita valv av grenar, 
som till himlen nått.

Ej ett snöstoft röres, 
under valven höres 
ingen vinds musik, 
snön har rett alkover, 
och därinne sover 
sommarns frusna lik.

Iskristaller stöda 
lägret, där den döda 
sig till vila lagt, 
vita sängomhängen 
sväva över sängen, 
enar hålla vakt.

Och metalliskt kalla 
månestrålar falla 
ned i öde sal, 
och från alla kanter 
gnistra diamanter 
i oändligt tal.

Stjärnorna med sorgens 
silver smycka borgens 
genombrutna tak, 
dunkla skuggor glida 
sakta genom vida 
skymtande gemak. 

Tungt gick ett sorl ifrån Asgårdsvallen: 
Balder är fallen, 
glansen är släckt i Den Höges sal! 
Balder är fallen! Balder är fallen! 
klagade vinden till regnen, som snyftande gingo i berg och dal.

Bäcken i bergen tog ljudet, 
talte för forsen sitt sorgtunga tal. 
Forsen högt gråtande budet 
bar till en älv mellan vide och al. 
Djupt i dess bölja begravet, 
budet blev buret i havet: 
Balder är fallen! Balder är fallen! 
- havsvågor slunga sig jämrande högt mot Den Höges sal. 

Jag ville, jag vore i Indialand 
och India vore sig själv 
med pärlor till grus och rubiner till sand 
och slott, som på vinken av Akbars hand 
drömts fram vid en helig älv.

Jag ville mitt hus var av bambuns rör, 
där västvinden svalkades sval 
av palmer, som skuggade utanför, 
och dschunglen sjönge sin vilda kör 
om jakter och strider och parningsval.

En flicka med hy som mahognyträ 
och silke om höfter och bröst 
satt lutad i skuggan av palmernas lä 
- jag lade mitt huvud mot finvuxet knä 
och lyddes till viskerskans röst.

Hon talade tyst om skymningens sus 
om själarnes tusenårsfärd, 
om Karmas kamp och Akasas ljus 
och slocknandets ro i Nirvanas hus 
vid gränsen av varandets värld.

Jag ville min själ kunde lossas ifrån 
det vaknas förhärjade strand, 
från kalla, förtorkade ögons hån, 
jag ville, jag vore ett drömlands son, 
en infödd av Indialand. 

En klang som av små violiner 
går svag som susning i hassel och björk, 
och månen på ängarne skiner, 
men skogen är midnattsmörk. 
Det skymtar, det svävar som böljande hår, 
det dansar på yra eteriska tår. 
Ti ta! Ti ta! Ti ta!

Det skymtar som barmar och halsar, 
det lyfter på släp som av silke och flor, 
det vajar, det viftar och valsar 
i nätta, bevingade skor. 
Vem är det, som håller sin vindlätta bal 
vid midnattens timme i månsilversal? 
Ti ta! Ti ta! Titania! 

Vid milan har jag vaktat i vinter och vår 
och längtat till havet i många långa år, 
långt bort från min gammalmansmöda. 
Från havet är den vind, som i tallarne går 
och leker med stoftet från milan, som står 
med mull över kolen som glöda.

Och seglen de glänsa på havets vida rum 
och vågorna de kasta sig med dån och med skum 
mot stränderna av främmande länder. 
Till havet, till havet det vida jag vill 
- vid milan är jag bunden, jag kastar av och till 
med mull över glimtande bränder.

Och skuggorna de tätna och dagen den är all 
och mörkret faller tyngre och natten kommer kall, 
det glimtar och glimtar i glöden. 
Och skogen av sångerna om havet är full, 
min själ är bedrövad för vindsångens skull, 
mitt sinne är sorgset till döden. 

Det glittrar så gnistrande vackert i ån, 
det kvittrar så lustigt i furen. 
Här ligger jag lat som en bortskämd son 
i knät på min moder naturen. 
Det sjunger och doftar och lyser och ler 
från jorden och himlen och allt jag ser.

Det är, som om vinden ett budskap mig bär 
om lyckliga dagar, som randas, 
mitt blod är i oro, jag tror jag är kär 
- i vem? - ack i allt, som andas. 
Jag ville, att himlens och jordens allt 
låg tätt vid mitt hjärta i flickgestalt. 

Jag sörja, jag sörja, jag sörja väl må, 
ty stjärnorna så kalla på himmelen gå 
och frusen och kall är hela världen. 
Och mänskorna de kämpa i drivor och snö 
och vandra och gå och förfrysa och dö, 
vart vandren I, vart leder denna färden?

De tycka sig se ljus långt på villande stig, 
de skynda, de tänka att snart få värma sig 
och finna goda vänner i gårde. 
Och kommer en i vägen, så slå de honom ner 
och domna sedan själva och vakna aldrig mer, 
I mänskor, varen intet så hårde! 

Vi hurrade, medan vi skuttade ut. 
De gamle de sutto och gluttade ut. 
Farväl! 
Se om er väl, när det blåser kallt, 
välkomna igen, när ni sett på allt! 
Farväl! Lev väl! Farväl!

De gamle de sutto och viftade ut. 
Och flickorna parvis vi skiftade ut. 
Lev väl! 
Och var tog sin, och jag tog min. 
Vi svängde med hatten och nickade in. 
Farväl! Lev väl! Farväl!

De gamle de sutto och spanade ut, 
ty våren och ungdomen manade ut. 
Farväl! 
Och hade de sluppit från åldern loss, 
de skuttade väl i galopp till oss. 
Farväl! Lev väl! Farväl!

Och speljakten sköto vi sjungande ut. 
I livet vi färdades gungande ut. 
Lev väl! 
En gång är det vi, både jag och du, 
som ropa åt sjön som de gamle nu: 
Farväl! Lev väl! Farväl! 

Ni sade mig, jag saknar karaktär 
och skolad tankegång och ordnade principer 
och stadighet i tron och sådant där, 
som håller mänskor uppe, när det kniper.

Det finns en gammal magisk hemlighet 
om andarne och Salomos signet. 
Det sägs, han tog en legion av dem 
en vacker afton i Jerusalem, 
kanhända var det också i Damasco, 
och var och en han stack i ena flasko. 
I halsen lät han fasta proppar slå 
och satte sedan sitt signet därpå. 
Det var ett fängelse, som höll mot slå och dra, 
av bästa kvalitet, solitt och bra.

Nu vill jag säga eder i förtroende: 
I ären andarne, i flaskor boende, 
och eder stänger en förseglad propp, 
var gång I längten ut och viljen opp!

Men jag vill hellre brännas ner till aska 
än låta korka in mig i en flaska. 
Och om kung Salomo på tronen satt 
och bjöd att lägga sju provinsers skatt 
åt höger till som lön åt varje träl, 
som lydigt läte korka in sin själ 
- den frie tiggarns stav åt vänster till 
och sade välj! och ske dig som du vill! 
- jag grepe staven utan lång förbidan 
och sade tack och gick åt tiggarsidan. 

Jag kan ej annat än din lott beklaga, 
du arme skorpion, som alla jaga. 
Där sparkar vankas och där spö det slites, 
där är du med, min stackars vän, Tersites!

Visst är du fulare att se än alla, 
när darrande av hat du sprutar galla, 
när du med naglar spärrade att rivas 
och ettrigt spottande ur lägret hivas.

Och dock, du uslaste ibland elända, 
i all din uselhet du är kanhända 
ändå på sätt och vis ett stycke heros, 
vad än förmälas månde av Homeros.

När Agamemnon alltför högljutt skrävlar 
och när Odyssevs eller Nestor tävlar 
i dunkla råd med delfiska oraklet, 
du ensam vågar skratta åt spektaklet.

När Oïliden sina puts bedriver 
för ädle skönbenskenade achiver, 
som ropa: "Bravo, bravo, konung Ajas!", 
du är den ende, som törs ropa: "Pajas!"

Det är dock sanningen du ilsket slungar 
i ansiktet på dessa stolta kungar, 
på hela denna ädelborna liga, 
som annars piskar varje knyst att tiga.

Och därför är du dock ett stycke heros, 
vad än förmälas månde av Homeros 
- en heros är du, en, som rivs och bites 
och sliter spö, min stackars vän, Tersites! 

I stammarnes och staternas historia 
har mången vunnit namn och glans och gloria. 
Av kloka, lärda folk jag känner flera, 
men intet folk som folket i Abdera.

Det fanns en konstnär i den goda staden, 
han fyllde templen och han fyllde baden 
- ty stadens råd han kröp för som en fjäsker - 
med sköna abderitiska alfresker.

Det sades också utav konnässören 
Kalopedilon, skodonsfabrikören: 
"Han målar bra! presis som andra målat, 
det är som just på samma läst de sålat!"

Det var förträffligt talat av skomakarn, 
som var det sagt av själva jordomskakarn, 
och sedan dess begynte man värdera 
skomakarsmakens domslut i Abdera.

Nu var det så, att alla målarskråna 
om stilens renhet voro mycket måna, 
och thy de gjorde karl med kropp och kläder 
precis som han blev gjord av deras fäder.

Men deras fäder målade i livet 
uti en stil, som svor mot perspektivet, 
och därifrån så kan man derivera, 
att allt blev snett, som målats i Abdera.

Då kom Apelles från Atén till staden 
och gick och drev i templen och i baden 
och såg på alla dessa mästerstycken, 
Abderakonstens vittberömda smycken.

Han kom att stanna vid en led megera, 
som skulle föreställa just Abdera. 
Då svor han till på attiskt vis: "Nä kyna, 
den dära gumman är ju sned i syna!"

Men det var dumt att svära si så dära, 
ty många abderiter voro nära, 
och genast höjde sig ett hotfullt mummel: 
"Skall du Abdera chikanera, drummel!"

Kalopedilon, han ni vet, skomakarn, 
tog också skarpt itu med vedersakarn 
och sade: "Håll din mun, den arga leda, 
vem målar nånsin mänskor icke sneda?"

Apelles tar ett kol och med en näsa, 
som pekar rätt, ger svar på denna snäsa. 
Abderas bild blev ganska presentabel, 
när hon befriats från sin sneda snabel.

Men då blev vreden het i konstskomakarn: 
"Vid Hermes och Kronion, dunderbrakarn," 
han sade, "du kan bruka kol och krita, 
det ser jag nog, men inte kan du rita.

Ett kvinnfolk kan du skapa folklikt nog i syna, 
men inte kan du måla alls, nä kyna! 
Och kom ihåg det ordspråk, som för resten 
befallt skomakarn hålla sig vid lästen!"

Det var Apelles' egna ord, som sades, 
de hade icke sjunkit ner till Hades, 
men spritts som ordspråk, välbekant i klangen 
- det kom tillbaka liksom bumerangen.

Och folket tog upp stenar ifrån backen 
och slängde dem Apelles uti nacken, 
och han drevs ut av barn och unga stojare, 
som skreko: "Drag åt Tartaros, din skojare!"

Apelles gick till lunden i Dodona 
att fråga fåglarne i ekens krona: 
"Finns det ett medel att hellenisera 
och göra folk av folket i Abdera?"

Oraklet svarade med gåtfullt allvar: 
"Gör guld av trä, gör hästar utav kalvar, 
försök med bräckjärn och med tång, som biter, 
att vrida rätt förvridna Abderiter!" 

De tändes, de nya elektriska tankarne, 
det lyste, det sken i varenda vrå 
- då skreko de gamla eländiga dankarne: 
"Det tar eld i var knut! 
Släck ut! Släck ut! 
Låt pusten blåsa och saxen gå!" 
men skulle man sett något fräckare, 
den heliga talgens gäckare, 
elektriska lågor, stora och små, 
sig läto ej släckas av talgljussläckare 
men brunno ändå! 
Tablå!

Vår framtid tycks mig lik en dunkel vall 
av tunga moln med kopparglans i färgen, 
som mörkgrön brons stå skogarne på bergen, 
som bläck är sjön och ån som smält metall. 
Av ångest pressas livets hjärtekammar, 
du starka makt, du makt, som slår och flammar 
giv ljus, bräck sönder kvalmet med en knall, 
slå tungt, slå hårt med dånets dova hammar. 

Lakejerna gåvo mig skrapa 
och skänkte mig stolt sitt förakt, 
emedan jag ej kunde skapa 
mig om till en svansande apa, 
dresserad av dem, som ha makt, 
till konsten att bocka med takt.

Ty sälja sin frihet för slantar 
och gula galoners prakt 
och tacka sig mjuka som vantar 
för guldet, som rockarne kantar, 
och oket på nackarne lagt, 
det kalla lakejer för takt.

Att samojederna ha ben till gudar 
och medicinmän gå omkring i hudar 
och skrämma negerbarn vid Tanganjika 
- det kvittar mig lika. 
Men komma svarta trollmän och predika 
fetischpredikningar från Tanganjika 
för vite män i Europas mitt 
- Då vill jag begabba dem fritt.

När på ditt bord det skummande grekiska vinet, 
druvor från Kios och Lesbos i guld och kristaller 
lyste mot stuvade tungor av tusen fasaner, 
när från svängande brons gick ett sken, som beglänste 
marmor från Paros,

när under punisk purpur det memfiska dunet 
lockade gästen till mjuk sybaritisk vila, 
vaggad till drömmar av klangen från attiska flöjter, 
dårad av Lalages dans över mattor från Indus, 
dårad av vinet,

då var det smickrande sorl av patriciska stämmor, 
då satt senatorn med leende läppar vid bordet, 
då steg beröm från hjärtat av hundrade vänner: 
du är den förste i Rom och den främste i Latien, 
Publius Pulcher!

Nu är din boning ödslig och tom, och på bordet 
sörjer falernen vid sidan av måltidens armod, 
fattigmans bröd och fattigmans torftiga rätter. 
Skum är din boning och naken och kulen och kal som 
Capreas klippor.

Skuggan sitter som gäst och som gammal förtrogen 
mörk vid din sida och stirrar och nickar och tiger. 
Tystnaden väntar och lyss efter vännernas röster 
- öde och stum är din boning, en stämma ej höres 
- icke en viskning.

Dock det kommer en tid, då du längtar tillbaka 
hit till den torftiga koja, som nu är dig ödslig. 
Hemlös - utan ett stöd för ditt värkande huvud 
- ödmjukt böjd skall du gå ibland forna klienter, 
tiggande brödet.

När som en stavman du sitter i låga tavernen, 
målet för druckna hetärers och brottares löje, 
kanske vid minnet av slösande hundra talenter 
Lalages åldriga rusiga händer dig räcka 
vin och oliver.

Sörj dock icke, att tiden har ändrat ditt öde, 
skymt dina vänners ögon, att icke de se dig, 
tömt dina skatter och gjort dig till trälarnes like 
- livet har kastat sin mask, och med lättare sinne 
går du till Hades! 

När så barbarerna fördrivits eller dödats, 
lät Xenofon hellenerna slå läger 
och taga fram av de förråd, som ännu ej förödats, 
och bjuda in till gästabud hellenernas strateger. 
Och runt omkring han lät soldaterna 
få samla sig i jämna lag om sina matransoner 
allt efter städerna och staterna, 
arkader hos arkader och lakoner hos lakoner.

Och Xenofon, som jämt gav akt, när något samtal fördes, 
att få besked om tankarne hos männen, 
förvånades och i sitt hjärta rördes 
av tal, som gick från man till man, från vännen och till vännen, 
med tänkespråk från filosoferna 
och trösterika stycken från Homeros 
i växling med de glättigt sjungna stroferna 
till Foibos och Athena och till Eros.

Och segervinnare i knytnävskamp bedömdes och berömdes, 
Euripides med Sofokles han hörde sammanställas, 
och allt som glädjen steg och krus och skålar tömdes, 
blev männens sinne mer och mer liksom försatt till Hellas. 
De tog ris och löv och skönt bekransade 
de gjorde lek och dans i trädens svalka, 
och ganska väl och vackert dansade 
stymfaliern Sofainetos citalka.

Men Xenofon, som kom ihåg den hårda vedermöda 
hellenerna fått genomgå och ännu måste bida, 
och hungersnöd och frost och efterblivna döda, 
var stolt och glad att se hellener kunna lida 
och ändå kunna glädja sig och höja sig 
till mera ädla ting än sorgen över nöden 
och icke som barbarer böja sig 
i skräck och vanvett under hårda öden.

Och yret piskar och stormen snor. 
Kung Sigurd sitter i tempelkor 
och stirrar tungsint och folket tror, 
att Sigurd lyssnar på psalmer. 
"Vår store hövding, vår gode kung, 
hans hår har grånat, hans själ är tung!" 
- Kung Sigurd drömmer, att han är ung, 
kung Sigurd drömmer om palmer!

Det vandrar vågor i Sudersjö, 
det ståndar palmer på Sikelö, 
där mognar druvor, där mognar mö 
för hårde härmän på haven! 
- Kung Sigurds panna är hög och bred, 
hon sjunker tungt emot handen ned 
- det går en viskning i folkets led: 
"kung Sigurd lutar mot graven!"

Vid Akersborg ståndar striden hård 
och yxa klingar mot hillebård. 
Där rider hövding i bräm av mård, 
hans häst är blodig i manen! 
- Kung Sigurds blick vandrar skum och vild 
från Helge Olavs till Jungfruns bild? 
- "O helge Olav, var Sigurd mild, 
kung Sigurd brottas med fanen!"

Och snöstorm viner om tempelknut, 
och aftonsången är sjungen slut. 
"Följ med, o kung, förrän snön fyllt ut 
de sista stigade spåren!" 
Han svarar icke, hans tanke flyr 
från frost och vinter och storm och yr 
- som segerherre kung Sigurd styr 
med gyllne stam i Bosporen. 

Svein, Dagtrottes son, 
drap drömmare 
söder i 
särkernas sund. 
Blåste blåmän 
bleka 
med stridens stormvinge 
Sticktryne, fadersarvet. 

(stormvinge: svärd)

Bet han blodiga 
välskernas borgar 
med slagfältets svärms 
spetsiga gaddar. 
Bröt han murar, 
brände han byar, 
skar skräckrunor 
bland sydskrälingarne. 

(svärm: spjutregn)

Dvärgsmidet dröp 
i Dragtrottes sons korgar. 
Mycket menfagert 
bar han till Miklagård. 
Greno grekerna 
girigt åt härbytet, 
slickade sulorna 
på Svein Borgbrytaren. 

(dvärgsmide: guld) 
(mycket menfagert: många sköna smycken)

Gripar gav han 
åt grinarne. 
Log Svein 
i lekares lag. 
Hemsot honom 
i hugen låg. 
Vin vart honom 
bot för värken. 

(gripar: dyrbarheter)

Knäsatte i Miklagård 
mör många, 
lent lockiga 
lögnviskerskor. 
Trädde rödbrokiga tröjor 
på trolösa 
gav guld åt snutfagra 
sveksmiderskor. 

Drap Svein Doksa, 
Nikkfares dotter 
slog Härklack, 
hirdens hövding. 
Glad gav han 
lönngiljaren giljarlönen. 
Sörjde dådet, 
att han Doksa drap. 

(Doksa: Eudoxia, Nikoforos' dotter?) 
(Härklack: möjligen Heraklios?)

Rävar rådslogo 
att riva Svein. 
Slog han trältrutarne 
trasiga. 
Gav griparne 
för intet åt grekerna, 
färdades vida 
med väringavargar. 

Följde Ingvar, 
fränden fracke, 
härjade hårt 
med Holmgårdingarne. 
Såg Bjarmernas 
båtbryggor, 
Skridfinnarnes snöhögar, 
nådde Svithiod. 

Tänkte gästa Torgrima 
i Tiundaland, 
fäst med ed fordom 
hos fosterfadern. 
Följde mön den falska, 
Stenkettil till Falkholmen, 
mötte med spott 
Sveins sorgtystnad. 

Hat högg i Dagtrottes 
sons hug. 
Brände han bräderna 
bruna på Falkholmen. 
Sot stänkte 
av Stenkettil. 
Torrbränd låg Torgrima 
bland tallbränderna. 

Skumsinnad i skogen 
drog Svein. 
Svårmodet sargade 
svekdråparen. 
Ristar han nu 
rimsatta runor 
i Storby stenar 
vid Stormröjningen. 

Liv skall Svein lösa 
i Lögarviken. 
Gå som niding 
Nagrindar nedan. 
Bredda är hans bragder 
vitt i bygderna, 
storsvek har han övat, 
straff skall han lida ständigt. 

Och skulla jag sörja, så vore jag tokot, 
ty ingen gör rakt, vad Vår Herre gör krokot, 
och ingen sorg på livsens stråt 
kan tvättas bort av gråt.

Min glädje var ringa, min motgång var mycken, 
min strängalek gjord till att falla i stycken, 
och gjort att förlisa min levnads båt 
- ro hit med vin för en plåt!

Så vill jag förhärda mitt hjärta och dricka 
dag ut och dag in och i kruset blicka, 
mitt öde i dräggen se 
och ändå le.

Så vill jag ej fåvitskt med Herranom tvista, 
men dricka och le, tills mitt hjärta vill brista 
och själen få vila i dödens hus 
- ro hit med än ett krus! 

om kärlekshandelen mellan den saligen i Gudi afsomnade 
Herren Herr Erik Stenbock, som var en arg skalk, och den 
likaledes saligen hädanfarna ädla jungfrun Fröken Malin 
Svantesdotter af den högvälborna och höggrefliga Sture- 
slägten, korteligen och i enfaldiga rim ihopskrefven till 
förnöjelses och löjelighets uppväckande sampt dygdesamma, 
välälskeliga Brita Lisa Elfvedahlia på dess sjuttonde 
årsdag kärligen och ödmjukligen tillägnad af 
Hon Vet Väl Hvem.

Teatrum skall vara föreställd att vara i mjölkekammaren 
på Hörningsholms gård och der skall vara fillebunkar och 
och smörbuttor och andra sådana persedlor, som till en 
mjölkekammare rätteligen höra.

Fröken Malin skall taga något smör af buttone och knåda 
och vända det såsom skickeliga kvinnor det pläga, och hon 
skall sjunga visan om lindormen och hans fästemö.

Då skall Herr Erik insticka sitt huvud af dörren och 
kväda det följande:

Min ädeliga fränka, god dag, god dag, 
var intet rädd, det är baresta jag! 
Att längta sent och tida, 
det kunde jag väl intet lida, 
kär Malin ville jag skåda, 
jag kunde ej derför råda!

Svarar Fröken Malin: 

Ack, hjertans frände, hvad gören I här? 
I veten fuller, hvart detta bär, 
I veten väl, att moder 
på Eder intet är goder! 
Hon hafver sagt, att hon Eder skall slå 
och banka på ryggen brun och blå, 
det slutar med stort elände, 
min hjertans aldera käraste frände!

Säger Herr Erik: 

Den gambla Fru Märtha är hård som sten 
emot sitt eget kött och ben, 
skall hennes hårda vilja 
två kärliga vänner skilja, 
som vuxit tillsamman likt rot och mark, 
likt rot och stam och stam och bark, 
det skolen I intet tänka, 
min hjertans aldera käraste fränka!

Svarar Fröken Malin: 

I vetan det alltför mycket väl, 
I talen ut af min egen själ, 
jag ville all verlden gifva 
att få hos Eder blifva, 
men Herren Gud i himlen är vred 
på kärlighet i förbjudna led, 
vi måste sörja bara 
och låta lyckan fara!

Säger Herr Erik: 

Det är ej sant, det vill ej Gud, 
det är blott ett dårligt menskobud 
och det spanns upp till skam och sorg 
av leda munkar i Romaborg 
och aktas slätt af både 
Kung Jan och Hans Förstliga Nåde, 
I skolen ej derpå tänka, 
min hjertans aldera käraste fränka. 
Men viljen I följa i löndom mig, 
då vill jag sträfva redelig 
att vara Eder till måtter, 
som voren I kejsarens dotter. 
Jag hafver alltren åt Eder köpt 
en gyldenring, i Välskland stöpt, 
och andra ädela smiden 
och samvet och atlask och siden. 
Men viljen I intet följa mig, 
då varder mig tungsam lifvets stig 
- när jag hafver sörjt mig afdaga, 
då skolen I sucka och klaga!

Svara Fröken Malin: 

Min själ är af gråtandes tårar full 
alltför Eder myckna kärlighets skull, 
och vore det intet för moderkär, 
som hafvit för mig så stort besvär, 
jag följde till verldens ände 
min hjertans aldera käraste frände!

Säger Herr Erik: 

I sen det sjelfver, I ären mig huld, 
I ären i hjertat god som guld 
- så låter oss komma tillsamman 
i kärlighets frögd och gamman! 
Kär Malin hafver bekymrat sig blek 
allt utaf mycken sorg och kärlek 
- kär fränkan skall intet sörga, 
rättnu skall bröllopet börja; 
det varder en lyster och lustiger dans 
och fränkan skall hafva både krona och krans, 
och röd skall fränkan skina 
som tulipanerna fina!

Svara Fröken Malin: 

Kär fränden lägger så väl sitt tal, 
hans kärlighet gifver mig intet val, 
han kunde en sten beveka, 
jag kan honom intet neka, 
han är så bålder en riddersman, 
Gud hjelpe mig, att jag intet kan, 
ty verlden tager min heder 
och moder blifver så vreder!

Säger Herr Erik: 

Den gambla Fru Märetha 
skall intet få till att veta, 
förrän vi hafva tillsammans gått 
och prästens läsning öfver oss fått 
- hon får allt sin arghet svälja 
och bjuda oss komma och helja! 
Jag hafver befallit Pehr Stalledräng 
i morgon tida gå upp ur sin säng 
och hålla redo en åka 
och så skall jag Malin råka 
uppå det gambla stället 
i morgon vid hanegället 
- der stiga vi upp i slädan 
och fara hastelig dädan!

In träder Fru Märtha och skriar: 

Hvad sysslar du här, ditt leda skarn, 
och vore du intet min systers barn, 
så tage mig själfva Håken 
jag ställde dig visst vid kåken. 
Jag hafver ju redan sagt dig förr 
att hålla dig dädan från våran dörr 
alltsom ett skadeligt villedjur 
- vad gör du här i min mjölkebur?

Svarar Herr Erik: 

Min ädla Fru moders syster, 
I varen intet så dyster, 
jag ville blott smaka, innan jag dör, 
på kära Fru fränkans färska smör 
och öfver bunkarne gapa 
och något fillemjölk lapa!

Skriar Fru Märtha: 

Du tröstar att bjebba med munden mot, 
jag vånne jag gåfve din trilska bot, 
att dambet af dig ryker, 
din dugenicks och stryker, 
men packa dig genast hädan!

Då skall Herr Erik hasteligen gå fram till Fröken Malin 
och taga midt omkring henne frammanfrån och gifva henne 
ett osculum eller kyss på munden och säga lågt: 

Förglömmer intet slädan!

Derefter skall han fortfärdigt gå ut af dörren och Fru 
Märtha skall banka honom i bakhufvudet med en vispekvast 
och Fröken Malin skall gråta bitterligen, vid det täckel- 
set faller.

Nota Bene för Auctor. Här kan Nils Daniel, ty han är allt 
känder, få sin Comediam tillbaka. Han kan hädanefter låta 
vara att beskänka Brita Lisa med sine fransöske rim- 
konster och lättfärdighetsblomster. Hon är intet för 
honom, så mycket han vet det, och tör han hädanefter 
intet sticka sin näsa till prestegården, så frände han 
ock är.

Tör ock vara bättre för Nils Daniel att mera beflita sig 
om Theologis och Grammaticis än om Comedia, som är ett 
bländverk af lögnaren från begynnelsen och alls intet 
tacknämeligt för en Studioso Theologiæ.

Efter han är så förfaren i gambla händelser, tör han ock 
veta, hvad ynkelig ända, som på sistone kom ut af Fröken 
Malinses och Herr Erikses ogudaktiga kärlighet och 
förhäfvelsefulla olydnad. 

I dalens lugna famn en stilla bäck sig rörer 
i gröna mossan fram bland sköna blommors släkt 
och ifrån trädens valv man fågelsånger hörer 
och bladen böja sig för små zefyrers fläkt.

På himlens blåa grund den stolta Phebus tågar 
ibland de lätta moln som herden mellan lamm, 
men av det höga ljus, kring gudens hjässa lågar, 
ej någon stråles sken till bäcken hinner fram.

I skuggans svala skygd en nymf sig tyst förnöjer 
med sina fingrar små att binda sig en krans. 
Dess pudervita hår dess ljusa hy förhöjer, 
som rosens hy förhöjs av solens klara glans.

En vit herdinnehatt, beprydd med röda ränder, 
är fästad som ett tak på denna blomstidyll; 
så satt väl mången gång vid greska floders stränder 
den höga svanens nymf ell' modern av Hercule.

Dess lilla purpurmund om dygdens oskuld talar, 
en klänning av muslin dess vita kropp beklär; 
ej fanns det förr en nymf som hon i Thules dalar 
så lik i skick och allt gudinnan från Cythère.

Då går en herde fram inunder trädens grenar, 
dess rygg är krökt av sorg, dess hy är blek och tärd, 
dess fötters matta steg dess trötta gång försenar, 
som efter Hectors lik gick Priams dystra färd.

Han går till nymfens fot och faller ödmjukt neder 
på bägge sina knän och tager hatten av 
och ger sin kärlek luft i tårar och i eder 
och säger: "Giv mig ja ell' går jag i min grav!

Till Finlands barska krig som fänrik går min bana 
att emot ryssars svärd med tapperhet bestå 
och under Martis sold och konung Gustavs fana 
jag söker mig min död, om jag ej dig kan få!"

Så klagar han och ber och ymnigt tårar gjuter, 
och herden det är jag, och nymfen, det är du. 
Så säg mig, Chloe kär, vad rådslag du besluter: 
skall jag i döden gå, ell' vill du bli min fru 

Därinne i salongen 
de gjorde fin musik, 
det skrek och skröt i sången 
och dröp av romantik. 
Det var så mycket "Weinen" 
och "Gluth" och "Heldenmuth" 
- jag gäspade i mjugg och gick 
i Wintergarten ut.

Jag lät musiken låta 
och sökte mig en bänk 
och såg fontänen gråta 
sitt vemodsvåta stänk. 
Och palmen stod och drömde 
om Heinrich Heines tid. 
Det var "die blaue Blume" visst, 
som himlade bredvid.

En kaktus stod och tänkte 
på "varats" gåta tyst, 
och under lagern blänkte 
en Kejsar-Wilhems-byst. 
"Der Heldenmuth", "das Denken" 
och romantikens låt! 
- jag var så led vid allting tyskt 
och svor en "Schwere Noth".

Då hördes någon fräsa 
- vad nu, finns här en katt? - 
då stack det fram en näsa, 
då klang det som ett skratt. 
Då stack det fram en näsa, 
en käck och fin och späd, 
då kek det fram en liten en 
bakom ett mandelträd.

Det var en liten pyssling, 
kokett och graciös, 
en tummelitens syssling, 
en liten lustig tös, 
och över vita gazer 
föll hennes blonda hår 
- det var en dam på si så där 
en åtta, nio år.

Jag hade allt en aning, 
en dunkel aning om 
den högst diskreta maning, 
som från buskaget kom. 
Vi läste i varandra, 
vi kunde gott förstå, 
att det var kurra gömma, som 
vi bägge tänkte på.

Nåväl, så gömma kurra, 
så kurra gömma då! 
Hon svängde som en snurra, 
hon skuttade på tå. 
Och jag smög listigt efter 
med långa tysta steg, 
och hon kröp in och gömde sig 
och höll sig still och teg.

Hon lagade sig varligt 
bland blommorna en bädd 
- det var så rysligt farligt, 
hon var så rysligt rädd. 
Vi låddes, att hon råkat 
i någon jättes sal 
- hon var prinsessan Edelweiss 
och jag var Rübezahl.

Och stackars hon blev funnen, 
o sorg, o nöd, o kval! 
- det vattnades i munnen 
på jätten Rübezahl. 
"Kom fram, kom fram, prinsessa, 
nu skall jag äta dig! 
Var snäll och gör dig riktigt söt, 
ty jag skall äta dig!"

Hon kom på alla fyra, 
prinsessa som hon var. 
Då grep det oss en yra, 
en trolsk och underbar. 
Vi svängde och vi slängde 
som på den värsta bal 
- den vita fröken Edelweiss, 
den svarte Rübezahl.

Då tystnade musiken, 
"det Heldenmuth" tog slut 
och hela romantiken 
kom röd och svettig ut, 
och vi, vi måste skiljas, 
"adé, adé, adé!" 
Vårt långa sorgliga farväl 
var allt en syn att se.

Adé, adé, prinsessa, 
vi äro vänner vi! 
Du svettas ej som dessa 
heroiskt tyskeri, 
är ej Thusneldas dotter 
med kejsar Siegesgreis, 
men fén som drager folk till folk, 
prinsessan Edelweiss. 

De svarte svarte Morhianer, 
de gå med nakot ben 
och böra ring i näsorne 
och göra mig stort men, 
de svarte Afrikaner, 
som kallas Morhianer.

Jag visade min luta 
för desse svarte män 
och sade: "Det är ljuvligit 
att spela uppå den." 
De togo den i handen 
att gräva uti sanden.

Och sade: "Dårlig spade 
de vite hava må." 
Sen togo de min stövelknekt 
och satte strängar på 
och sade: "Du skall spela 
på denna goda fela!"

De grävde med min luta 
dess afrikanska grav. 
Nu spelar jag på stövelknekt 
och spelar ganska brav, 
ty Celadon är vaner 
vid svarte Morhianer. 

Skön fager, I sen, hur de blomster och blader, 
skön jungfru, de liljor så ljuvliga stå, 
och göken han galer så nöjder och glader! 
- "Herr Lager, Herr Lager, I låten mig gå!"

De björkar de luta sig samman vid stranden, 
skön jungfru, oss lyster att lustvandra där, 
skön fager och finer, I räcken mig handen! 
- "Herr Lager, I gören er intet besvär!"

Ett gyldene skrin har jag ärvt av min moder, 
det skolen I äga, skön fager och fin! 
- "Herr Lager, Herr Lager, I ären för goder, 
jag aktar ej guld eller gyldene skrin!"

Så gå, vart I vill, och så drag, vart Er lyster! 
- "Herr Lager, Herr Lager, I ären mig kär!" 
Då susade skogen och göken blev tyster 
och ljuvlige doftade blomster och bär.

Men nu stå de björkar av kvälldagg begjutna 
och skamröd är solen som blod eller vin. 
På ängen vid ån hänga liljorna brutna, 
vid åbrädden gråter skön fager och fin 

Inga lilla, Ingalill, sjung visan för mig, 
min själ är så ensam på levnadens stig, 
mitt sinne är så ensamt i sorgen. 
Inga lilla, Ingalill, sjung visan för mig, 
den klingar mig så lyckosam, så god och tröstelig, 
så milder i den ödsliga borgen.

Inga lilla, Ingalill, sjung visan för mig, 
mitt halva kungarike det vill jag giva dig 
och allt mitt guld och silver i borgen. 
Min kärlek är mitt silver och guld i min borg, 
mitt halva kungarike är hälften av min sorg, 
säg, Inga lilla, räds du för sorgen?

Mitt liv är i nedan och klent nu mitt verk, 
jag fattige olärde bortrymde klerk, 
en bortlupen broder bara, 
fördömd av kapitlet i Skara.

Nu är jag en gammal och böjder man, 
åt den onde given av kyrkans bann 
för dråp och trilska och kätteri 
och av kungen förklarad för fågelfri.

Alltsedan Lasse Kanik jag slog, 
de have mig jagat som ulven i en skog. 
Det enda de funno till rätta, 
det var min munkehätta.

Jag var väl en dårlig och genstörtig munk, 
jag tog väl törhända för mången en klunk 
i lönn ur herr Abbatis tunna 
och syndade svårt med en nunna. 
Jag hade armar och ben av järn, 
med löskemän slogs jag i var tavern, 
med konor och gigare drog jag . 
Och ånger och plåga kom ut därav, 
jag levde i främmande land av drav, 
det självaste svinen rata, 
som det är sagt i Vulgata.

Dock var jag ej än i den ondes klor, 
ty mycket gott i människan bor. 
Jag var på en stormig och villsam stråt, 
som när Väneren kastar en fiskares båt 
och äntligen honom till stranden bär, 
fast sargad och slagen av klippor och skär 
och det som brister och felas 
kan ännu lagas och helas.

Då satte de mig i en nattmörk bur, 
sen drevo de mig, som när vilda djur 
sig trängta att bytet slita 
och riva och gnaga och bita.

De lärde mig dödssynd och dolskhet och hat, 
och bitterhet blev mig till dryck och mat. 
Jag kände mig död och dömd och såld, 
en förtappad i satans våld, 
mitt hem var byggt i Gehenna, 
jag ville mörda och bränna. 
Men suset i skogen och forsens röst 
och morgonens sken, som går upp i öst, 
och regn, som i hösten gråter, 
de gåvo mig kärleken åter.

Och daggen och bäcken och fågelens sågn 
och ängarnes blommor och älgens gång 
och ekorrens glädje i granens topp, 
de gåvo mig åter levnadens hopp 
och gåvo mig åter min ära 
och lärde mig ny en lära.

Det är icke sant, som jag lärde mig förr, 
att någon är utanför himlens dörr, 
ty varje själ därinom går, 
och ingen är get och ingen är får. 
Den gode han är väl ej så god, 
som själv han tror i sitt övermod.

Den onde han är ej så ond ändå, 
som själv han tror, när kvalen slå. 
Thy skall du ej mycket berömma, 
ej mycket häckla och döma.

Och han, som sitter så mäktig i Rom, 
han får väl utan mig sin dom 
med munkar och höga präster, 
som kalla sig doktor och mäster. 
Och herren, som sitter så stolt i sin borg, 
han får väl att bära, han ock, i sin sorg, 
och sorgen den träffar väl hertig och kund, 
på kejsaren själv faller sorgen tung, 
oich alla på villvägar vandra, 
vi skulle jag banna och klandra?

Och människan vandrar på jorden om 
och ingen vet, varifrån hon kom, 
och ingen vet, vart leden bär, 
och ingen vet, vad livet är. 
Men fram genom långliga strider 
det dagas väl bättre tider, 
då ingen är ond och ingen är god, 
men bröder, som kämpa i ondskans flod 
och räcka varandra handen 
att hjälpa fram till stranden.

Om världen ock minn ära tog 
och ensam jag sitter i mörkan skog 
och aldrig skall bättre tider nå, 
så vill jag ej sörja och klaga ändå, 
ty fågelen flyger så glad emot sky 
och solen går upp var morgon ny 
och björken om vårarne knoppas, 
vi skulle då jag ej hoppas?

Törhända, när tusende år ha gått 
som skyar hän över kojor och slott, 
det drager i skogen ryttare fram 
och binder sin häst vid björkens stam 
och gläntar på dörren och tittar in 
på torftigheten i hålan min. 
Och då får han se mitt fattiga pränt, 
med vildpenna skrivet på pergament.

Då säger han: "Se, han visste, han, 
vad nu är känt av varje man, 
men kostat så långan långan strid 
på jorden i långan långan tid 
- och ändå var han bara 
en fattig munk från Skara!" 

Var Gral är vet ingen,
men djupast i tingen
bo gnistorna hemligen kvar
av ljus, som i livsdrycken var.
 
Det krävs blott att gnida
med sida mot sida
två ting eller sammanslå två,
att gnistor därur skola gå.
 
Och stundom det flammar
ur murknade stammar
en ljusglimt, fast flyktig och sval
- en kvarstod av ljuset från Gral.
 
Och sök, skall du finna
att också ur kvinna
och man som ur trä eller sten
går Gralgnistans flyktiga sken.
 
Som guldgrävarn guldfyndigheten
kan ana av märken, I veten
om sökandet närmar sig Gral
av gnistornas ljusmängd och tal.

Nalkas från Gral det i suset
av älskande, viskande stämman ett hemligt bud,
nalkas väl även i ruset,
pratande vänskap förtroligt från Gral ett försonande ljud.
 
Och Gral bor i snövlaresången
i enstaka tonstänk av välljud och bor
hos den, som i dogmen är fången
i troheten mot det han tror.
 
Hos vällevnadsprästen vid maten
i vänsällhetskänslan, som fyller hans sal,
hos myndige, stolte prelaten
i härskaregåvan är Gral.

Cajus Caligulas strupe 
skuren åt världen gapar, 
ropande högt på den nye 
juliske imperatorn.

Ung en Centurion 
träder på trappan ut:

"Romarevälde, häftigt 
travar förfallet åstad, 
Caesar var härlig och gudalik, 
Octavianus rik och stor, 
grym och väldig Tiberius, 
Cajus ett galet djur!

Vem av julierna lever än? 
Claudius, heu me den lärde! 
Pretorianer, ont, 
är det en körsvenners lust 
vagnen att styra idag."

Centurionen sökte 
genom palatset och fann 
romarväldets herre, 
gömd bakom en tapet.

"Höjom högt på sköld, 
pretorianska elit, 
här vårt nya hopp, 
Claudius, Claudius vivat, 
orbis terrarum rex!

Vivat, vivat Claudius, 
orbis terrarum rex!"

*

Samtid, du hungrar väl ock 
efter en herre, som styr, 
se dig om, att du ej 
finner i hörnet gömd 
en, som är mindre lärd, 
medan han likväl kör 
spannet med otrygg hand.

Vidgar som Claudius han 
med legioners hjälp 
ännu sitt väldes gräns, 
är icke allt förbi 
ännu, du sjuka tid!

Är jag ett frö,
bestämt att ej dö
i evigt oändliga tider?
 
Kanhända ett val mellan växa och dö
är ställt för vart levande frö
och medlet är synder och strider?
 
Kanhända förbleve jag frö,
oskyldigt och rent som snö,
men ännu alltjämt blott frö,
om icke jag syndar och lider?


Jag vill icke tro, fastän manerna
mig tvingat i dröm och visioner,
att drift, som är sund, ej är bud,
vill tro såsom förr att titanerna
likt helgonen ock äro toner
i livsalltets helenhetsljud.
 
Vill tänka mig vilsegångsvägarne
som ovanda jaktäventyren
i skogar, dem ingen beträtt,
vill tro att de villade jägarne
från irrfärd i svekfulla myren
till sist vandra hemvägen rätt.
 
Men hitta de ej på förvirrande
stråt, vill jag tro att de dödas
av hunger och matthet rätt snart,
jag vill icke tro, att de irrande,
än levande, evigt förödas
som pinat och vanvettigt stirrande
väsen av djävlars art.

Om jag alltid blev kvar
där mitt hemmavid var,
inom gränsen av yttersta logen
- kanhända jag hade ej lärt mig jakt,
ej lärt mig att kringströva oförsagt
och stängts från det vida av skogen.

Går mig också illa,
bär det ock till döden,
när jag blint går vill,
- kanske utan villa
kan jag dock förspilla
mina framtidsöden,
när jag blott står still.

De, som vilse vandra,
nya stigar leta,
varav sedan andra
hava gagn att veta.
Där i gångna dagar
fäder vilse irrat,
nu på stigar kända
deras barn kanhända
gå och återvända
tryggt och oförvirrat
som i hemmets hagar.

Är månne ont en makt
levande själv som det godas,
lever och växer och frodas
såsom ett livsfrö i jorden lagt?
Är så ock skrivet och sagt,
så icke jag ville skriva,
tanken ingiver mig: Skriv:
ont till det goda är blott
ejet, det negativa,
ont är ett icke-liv,
ont är ett icke-gott,
ont är ett "dö",
icke ett "växa ur frö".

Dock beständigt vetet växt i agnar,
- när en självisk man vill vara stor
och går ut att vinna makt och ära,
halvtnedtystad än min aning tror,
att den själviskt stores storhet gagnar,
att hans segers säd ock andra skära.

Om Gud är till, vad är han? 
den vetande give mig svar. 
Det samma namnet bär han 
som fordomdags han bar. 
Mig synes dock, 
fast samma namn vi stamma, 
att samma rock 
ej alltid täck detsamma.

Ett vara är ej en gestaltgud 
med mänskligt personliga drag, 
en Herre ej alltid en Alltgud 
och ande ej alltid ett jag.

Om Gud är ett allväsenjag, 
säg: är i ett bud, som är skrivet, 
Guds vilja mer stark eller svag 
än uti all livets lag 
inom honom själv och i livet?

Är Gud i allt, han lider 
i själars tusental 
oändligt i eviga tider 
väl helvetets eviga kval?

Och slöte den evige döden 
för någon all helvetes glöd, 
väl Gud led själanöden 
att dö en evig död?

Eller är Gud blott i gode, 
då, om jag rätt det förstode, 
Gud ur vart väsen försvunne 
alltsom dess goda förbrunne. 
Ännu en fråga jag fråga vill: 
Finnes som ondhet det onda till 
utom hos goda, som känner, 
hur ondhet hans goda förbränner?

Och är icke Gud i djuren, 
växterna, allt i naturen, 
för vilket ej ont som hos människan 
som ondhet kännas kan?

Sist vill en fråga jag våga: 
finns något alls utan spår av gott, 
bliver ej allting till sist dock gott? 
Ingen kan svara, vi fråga, 
fråga och fråga och fråga blott.


Är månne Gud en evigt vardande, 
- växande fram ur ett frö och evigt 
ökande 
synen, beseendet, 
hörseln, talandet, 
kärleken, kärleksvinnandet, 
kraften, kraftmottagandet 
tills de varda alltmera 
allsyn, allbeseende, 
allhörsel, alltalande, 
allkärlek, allkärleksvinnande, 
allkraft, allkraftmottagande 
- likväl aldrig nående 
oändlig allhet i allt 
- eller är han av evigt 
allfullkomlig? 
Kan det oändliga, 
vilkets gräns är onåelig, 
fyllas av någon 
vore han ock en oändling? 
Gives att Alljag, 
evigt oändligt? 
Eller blott livsallt, 
all-ande?

Pan sade till mig: "Låt sova
i jorden de gamle judar,
stig upp, min son, och lova
de unga alltets gudar,
som tagit i allt gestalt
och ropa: Tag allt, giv allt!"
 
O Pan, de gamle judar,
dem ville jag icke dyrka,
men dina unga gudar
av skönhet och frihet och styrka,
som tagit i allt gestalt,
dem ville jag dyrka i allt.
 
Men manernas makt mig tuktar
till träl ifrån titan
och Jehovah jag fruktar
mer djupt än jag kär har Pan!
 
Väl vill Jehovah jag smäda:
"Hej, Jehovah, heh äh!"
men knappt jag hunnit häda,
jag sjunker ned på knä.
 
Om Zebaoth är den rätte,
mitt knäfall har gjort bot
- om Pan, så minns, jag trätte,
o Pan, med Zebaoth!
 
Säg, är du ej, o Zebaoth,
i själva hädelsens vanvettsrop
och i förtvivlans hat och knot
mot dig och allt, du skop?
 
När livet, du skop, går snett och vint
och själv i det livet du lever än,
är det ej du själv, som då slår blint
och vanvettsvilt igen?
 
Vid hav och sol och vild orkan
mig säg, o Zebaoth,
är djupast ned i varats rot
du själv ej guden Pan?
 
Och giv mig ett ärligt svar, o, Pan,
var du ej med i lagens hot
på Sinai berg, där Zebaoth
för välde och kraft bröt ban?

Jag är ej Ariel, ej Caliban,
jag är ej människa och icke man,
ej djävul, icke gud.
Men något litet är jag detta allt
än gud, än dämon, alf och faungestalt
med bockfot och djurlik hud.
 
Var kväll och morgon jag ömsar hamn
och Calibariel är mitt namn.
 
Jag älskar de rena,
i kvällen sena
min väg till torpet jag tager,
där dottern i kammaren kläder
sig av i oskuld och träder
till spegeln och tycker sig fager.
 
Då ville jag vara det barnets hydda
det barnet att värna och skydda,
men djupt i mitt hjärta det gnager.
Det faller en misstro mig in med ett,
min blick har åt henne ett gift berett,
då biter den till med ett giftigt bett
och sorgsen till skogen jag drager.

Jag köpte min kärlek för pengar, 
för mig var ej annan att få, 
sjung vackert, I skorrande strängar, 
sjung vackert om kärlek ändå.

Den drömmen, som aldrig besannats, 
som dröm var den vacker att få, 
för den, som ur Eden förbannats, 
är Eden ett Eden ändå.

Den unge sade:

Med lättsinne mente jag: göra vadhelst mig behagar, 
jag trodde på hemliga lagar 
som, lever mitt övermod 
hur nyckfullt det vill alla dagar, 
ändå skulle mäkta att föra 
därhän, att all följd bliver god.

"När hanliljan", tänkte jag ofta, 
"vill växa och blomma och dofta 
och låta sitt frömjöl få flyga 
hur planlöst som helst för att finna 
den första och närmaste lilja, 
dit slumpen med vinden för, 
och ändå ej något förstör, 
vi skulle då jag icke vilja 
detsamma och vi icke smyga 
till första och närmaste kvinna 
och göra som hanliljan gör."

Men nu har jag bördor att bära 
av hustrurs besudlade ära 
och skulden för skökvordna mör, 
och själv är jag döendet nära 
av lustan, som tär och förstör, 
mig synes, att lögn var min lära, 
men, säg mig, du gamle, varför?

Den gamle svarade:

Icke alla unga viljor 
äro friska, rena liljor, 
ont de göra, ont de lukta, 
när de dofta och befrukta 
i de vita liljors ring, 
och när lustigt de sig tycka 
med sitt frömjöl sprida lycka 
sprida de blott pestfrö kring.


Vår vilja den är centrum, 
vår lust periferin: 
"Gå runtom, gå runtom 
din axel, turbin!"

Vår vilja vill förlustas 
och säger: "Kära lust du, 
kom låt oss dricka vin, 
gå runtom, gå runtom 
ditt centrum turbin!"

Först vill ej lusten dricka 
och säger: "I är för fin 
att dricka med en tjänare 
av ert förnäma vin!" 
Men viljan säger: "Runtom, 
gå runtom turbin!"

Rätt ofta sedan viljan 
och lusten sutto samman 
och smorde sin maskin, 
och viljan drack brorskål 
med lusten i vin: 
"Bror centrum, bror runtom, 
bror axel, bror turbin! 
Och snart begynte lusten 
att tro sig vara centrum 
och sade: "Hopp, hej lustelig 
gå runtom ditt svin!"

När viljan sade: "Lust du, 
nu stopp, ej mera vin!" 
Då sade lusten: "Vilja du, 
håll käft, jag är centrum 
och du periferin, 
gå sentrum, du runtom, 
du rundtrum, du centrom, 
gå centrum, turbin!" 
Med brak flög i styckjom 
var del av maskin.

Ej blir viljan frigjord av att färdas 
mjukt på dynor, ej att fritt i lastens 
famntag lata sig en levnad lång, 
fri blir viljan först, när den fått härdas 
från en veklings ragling till gymnastens 
genom självtvång fria hjältesprång.

Men när viljans gång är stolt manhaftig 
och när viljans alla senor spänna 
muskelkraft i järnhård fjädersvikt, 
skall åndå dess arm ej frisk och kraftig 
famna livets välbehag, blott känna 
tvångets tyngd med ständigt större vikt?

Var vaksam, min son, och var avundsjuk 
om makten åt ovan och nedan 
- vill någon dig störta alltredan, 
sök göra medtävlaren mjuk, 
den icke är konungens like, 
må vara vasall i hans rike.

Och lyder han endast med knot dig, 
så håll med din kraft honom neder, 
men mäktar han dock stå emot dig, 
tills ärligt han vunnit sin heder 
att vara i allting din like, 
så dela med honom ditt rike, 
det reder sig präktigt, ty du som han 
i längden kan 
ej avundas den, som är likeman, 
ej yppare tanke jag fann 
att tillknyta broderbandet 
än: vi två de främste i landet.

*
Men har han ändå icke nöjt sig 
men börjar för enväldet krig, 
slå igen, slå igen, tills han höjt sig 
till en överman över dig. 
och efter du ej är hans like 
så bliv en vasall i hans rike. 
En starkare vän 
än vasallen du mist 
i er tävlingstvist, 
än den likeman 
som i kriget försvann, 
i din hövding du vinner igen."

Så talte till prinsen den vise, 
och sant kanske talade han, 
dock känner och vet varje man 
att hela den vishet, vi prise 
hos vise, ej alltid är sann.

Adam, Eva 
man och kvinna, 
ständigt sträva 
att varandra 
kära vinna, 
vänligt vårda, 
genomvandra 
med varandra 
öden blida, 
genomlida 
öden hårda, 
taga, giva, 
livas, liva, 
famnas, föda, 
rikt av kärlek överflöda 
och till sist av ålder böjda 
av allt livets rika flöden 
mätta, nöjda 
gå i döden 
- är ej så, du vise, är den 
icke så, den oss beskärda 
enda goda levnadsvärda 
levnadsfärden?

Eller är den 
att försaka 
allt vad denna arma världen 
man och kvinna 
gav att smaka 
av varandra, 
för att finna 
i den andra 
allt tillbaka?

Än tycks det mig just i de stormande, 
brottande lidelsers krig 
är just det byggande framtidsformande 
för allting, som lever, och mig.

Än tycks det mig just, att det leende 
världslivet just som det är 
med frittglada ögonen seende 
inom sig all himmelen bär.

Då komma de mörka förkrossande 
dödsdystra tankarnas flöde 
med budet: "det enda förlossande 
för livets lycka är döden".

"I paradisängden förtorkar ej 
det liv, som evinnerligt grönskar", 
- då svarar jag: "längta jag orkar ej 
till det jag ej känner och önskar!" 

Cajus Caligulas strupe 
skuren åt världen gapar, 
ropande högt på den nye 
juliske imperatorn.

Ung en Centurion 
träder på trappan ut:

"Romarevälde, häftigt 
travar förfallet åstad, 
Caesar var härlig och gudalik, 
Octavianus rik och stor, 
grym och väldig Tiberius, 
Cajus ett galet djur!

Vem av julierna lever än? 
Claudius, heu me den lärde! 
Pretorianer, ont, 
är det en körsvenners lust 
vagnen att styra idag."

Centurionen sökte 
genom palatset och fann 
romarväldets herre, 
gömd bakom en tapet.

"Höjom högt på sköld, 
pretorianska elit, 
här vårt nya hopp, 
Claudius, Claudius vivat, 
orbis terrarum rex!

Vivat, vivat Claudius, 
orbis terrarum rex!"

*

Samtid, du hungrar väl ock 
efter en herre, som styr, 
se dig om, att du ej 
finner i hörnet gömd 
en, som är mindre lärd, 
medan han likväl kör 
spannet med otrygg hand.

Vidgar som Claudius han 
med legioners hjälp 
ännu sitt väldes gräns, 
är icke allt förbi 
ännu, du sjuka tid!

Icke, när jag död är vorden, 
sprids mitt väsen väl i jorden 
blott som fosforljus, 
element i jordens vara, 
fukt och flyktigt irrljus bara, 
icke mer ett jag?

Men jag skall kanhända sova 
i en dröm av mörka, dova 
halvmedvetna hågkomstljud, 
ljud likt forsars brus mot hallar, 
tills en stämma högljutt kallar 
mig till liv en dag.

Eller skall jag tungsamt höja 
mig ur gravens mull och töja 
på mitt väsens band som knöt 
mig vid jordens tyngd och häva 
mig till rymd, där jag kan sväva 
full av kraft och fri?

Eller skall jag syndbelastad, 
djupt i dämonsriket kastad, 
i eonisk tid, 
själv betvingande betvungen, 
ständigt stingande och stungen, 
vältra om i hat?

Eller skall jag genombida, 
genomstrida, genomlida 
detta allt och kan 
jag förflyktigas och enas, 
sjunka, stiga, sudlas, renas 
eller helt förgås?

Jag avskyr Gud betraktad såsom pater,
och hatar tanken, att ditovan hunna,
ej man och kvinna mer, men munk och nunna,
vi skola sjunga eviga kantater.
 
Jag avskyr änglar, om med stela later
de träda mot mig kyliga och tunna
likt dessa Dygder, som i tider svunna
gjorts till personer på en klerkteater.
 
Är saligheten blott den benradslike
avhållsamheten, skild från livets krafter,
ej underligt, om himlarna bli tomma,
ej underligt, du arma himmelrike,
att mer vi älska jordens friska safter
med han- och hon-frö, frukt och barn och blomma.
 
Jag älskar ej en himmel lik en kyrka
och klostersalighet mig kvittar lika,
jag vill se himlen full av jordens rika
och starka liv med ännu större styrka.
 
Från mina livskrav ej jag ämnar vika,
om också himlens alla helgon yrka
som idealmål för mitt hopp att dyrka,
ej blott som medel, att på kors mig spika.
 
Giv mig, o Gud, ett säkert hopp i döden
att möta livets friska mänskovimmel,
där mannen är en man och kvinnan kvinna!
 
Giv mig en uppåtfärd av rika öden,
där jag kan slag förlora eller vinna,
så kan jag kanske längta till din himmel!
 
Kanhända kämpar väldighet mot troner
ännu i himlens allra högsta zoner,
likt bragd och äventyr i jordens krig,
kanhända blandas i de helga toner,
o Gud, om du är till, som ägnas dig,
från skog och äng i himmeltemplens närhet,
likt jordens ljud, men fylld av himmelsk skärhet,
en kärleksvisa öm och innerlig?
 
Kanhända där för varje man och kvinna,
var stam, vart folk är salighet att vinna
av just den egenart, som är för dem?
För Hellas lysa ljust Elysiens lunder,
för Israel med ädelstenar under
sin jaspismur ett nytt Jerusalem.
 
Sin sälla jaktmark uppnår indianen,
till houribäddens vila går sultanen
på segrar nöjd, men onöjd skandinaven
går djärvt ännu på andra sidan graven
med egen kraft till stöd på vikingfärd,
- en var skall finna, trälen som titanen,
om född i öknen eller under granen,
av det han önskat det, som han är värd.


Det vetebrödsvita och gudsängelrena 
med Herren-vare-lov och Gudsfrid 
- de hava väl och litet rätt, som mena, 
att slikt smakar gott för en tid.

Dock finns det en smak av det sillsaltbittra 
rätt god, om och icke så ljuv 
- den länge hört småfågel pipvackert kvittra, 
vill gärna höra tjutet av uv.

Men det blir för mycket "uhu" och "klävitt", 
då börjar vårt huvud att värka, 
då vilja vi åter bli kvälltjutet kvitt 
och längta till morgonens lärka. 

"I veten det, bröder och vänner,
min mandom har lärt mig försaka
den jord, där min ungdom slog rötter
och bar sina gröna förstlingsblad.
Dock ännu mitt hjärta känner
en längtan att färdas tillbaka
till tiden jag satt vid Gamaliels fötter
ungdomligt allvarlig och även glad.
 
Jag talade barnsligt, jag var ju ett barn,
fast höglärd i allt, som är skrivet,
mitt sinne var fullt av de gycklets flarn,
som tillhöra ungdomslivet.
Och gav mig Gamaliel då en visdomsskrift,
och flitigt jag låddes i rullarne läsa,
jag ritade av med mitt arga stift
i kanten av Gamaliels långa näsa.
 
Och lönligt ibland, när det led emot natt
- jag ville icke mycket min vishet prisa -
vid Gamaliels dotters fötter jag satt
och läste med henne i fädernas Höga Visa.
Vad talar jag, talar jag oförnuft,
tillgiven mig det, låten orden fara
och hållen det allt såsom vind och luft
och tagen eder för fåvitska ord till vara!"
 
Ja, så har jag tänkt mig apostelns tal
en kväll i den gästfrie Gaji sal,
men har han ej så kunnat uttala sig,
fall, fåvitska, då över mig!

Ditt liv, det är livsäventyret,
du sitter som gosse vid styret
av livsäventyrets julle
med säckar till segel på fjärden
och låtsas att runt omkring världen
på Phileas-Fogg-färd du skulle.
 
Då händer det dig att du driver
till havs, och till verklighet bliver
din lek, när en storm börjar vina
och jullen går runt och du föres
ombord på ett barkskepp och göres
till jungman och strandar i Kina.
 
Jag sökte min faders åsnor,
jag lette, jag sporde mig fram:
"Har I sett min faders åsnor,
I fränder av Benjamins stam?"
 
Jag mötte i vägen en vis profet
och frågade: "Säg, vad tror du och vet
om denna resans ända?"
Då svarade han: "Kanhända,
o Saul, son av Kis,
att du skall tomhänt vända
ifrån din åsnefärd,
dock kunde det även hända,
o Saul, son av Kis,
att resan slöte på annat vis
med en tron och ett fall på svärd,
om sådan en färd du var värd."

Sänd, sol, din hulda gåva
av värme om nysprungna blad,
du regn, jag vill lova
ditt friska befuktande bad!
 
Du ök, var stark i bogen,
giv säden dess växtkraft, du mull,
och riktigt framför plogen
fall, gödsel, du lantmannens gull!
 
Bered, att allting dignar
av livskraft, du liv, och bered
att all din rikdom signar
min unga hustrus kved.

Min hustrus lockar mjuka,
de äro mitt behag,
mig gjorda till att bruka
till ögonlust var dag.
 
Min hustrus ögon klara
behaga mig ock väl,
mig gjorda att besvara
med själ min egen själ.
 
Min hustrus läppar fina
de räcka fram en god
och ädel dryck till mina,
därav jag dricker mod.
 
Och djupt mig äro ljuva
min unga hustrus bröst,
den livets ädla druva
min son till mat och tröst.
 
Och som ett vårregn bliver
till fröjd för landets mark,
min hustrus famntag giver
mig vällust, ljuv och stark.

Smält min is,
låt min snö
gå i tö",
suckade vintern till våren.
 
Kanhända, kanhända om solen vill,
vi vänta väl ännu en månad till,
så kanske det sker, sjöng våren.

Det var en gång, när jag var mycket ung, 
då varje möda var mig lång och tung, 
och på bohêmens alla vägar drev jag, 
Childe-Haroldsdikter skrev och sönderrev jag, 
ibland i sorg och punsch bland vänner smalt jag 
och stundom slösade och stundom svalt jag 
och gick och drömde dumt om guld och lager, 
tills jag blev sjuk och ful och gul och mager.

Det var en gång, det var en Oskarsbal 
en vinterkväll i stadens festlokal. 
Jag stod vid dörrn, jag hade lånat fracken, 
den var för lång, för vid, för hög i nacken, 
mitt skjortveck, styvt och stärkt och brynt i tvätten, 
stack prydligt av mot vita halsrosetten, 
en knapp var borta, ena klacken sned, 
min själ i olag, mitt humör ur led.

Och runt omkring mig trängdes stadens crême 
i all sin prakt provinsiellt förnäm, 
vår överhet stod klädd i guldgalon 
kring länets hövdings ståtliga person 
och vasariddarne av handelskåren 
kring vår senator, brännvinsadvokaten, 
och i en vrå stod major Gyldenstorm 
och kapten Adelfeldt i uniform, 
och här och där en löjtnant, rak och grann, 
gick vridande mustaschen av och an, 
och här och där det stod en skock civila 
i väntande och stelt på stället vila. 
Och utmed väggarne satt tant vid tant 
i gult och gredelint och annat grant 
och tyllomfluten, brokigt skiftande, 
satt flicknoblessen, makligt viftande 
med fläktorna kring sina unga drag 
i flickförnämt och nådigt självbehag.

Som världserfaren kritisk pessimist 
jag fann det hela tomt och fult och trist 
och kände oro för min sneda klack 
och för min lånade fördömda frack 
och tänkte: "Det är dumt att gå på bal" 
men vänta, länets hövding håller tal. 
Champagnen dracks, det ljöd "en enkel sång 
ur svenska hjärtans djup en gång."

Nu spökar det i trapporna 
och i tamburn bland kapporna 
den gamla goda tiden 
hörs frasa genom siden, 
fru Uggla seglar in. 
Och gammaldags är stilen 
i airen och profilen, 
där sjutti år fått rita 
sin skrift i hennes vita 
och högvälborna skinn.

Men stolt hon bär mantiljen än 
och stramt hon styr familjen än, 
så hård mot vind och väder 
som fordom hennes fäder 
vid Lech och Holofzin. 
Nu skramla braceletterna, 
nu nicka nackrosetterna 
och så med spel och fanor 
och stass och ståt och arior 
fru Uggla seglar in.

Men som en lustjakt förs av morgonvindar 
i lätta lovar kring en flaggfregatt, 
på bröllopsfärd i myrtenprakt som lindar 
sig lent om duk och mast och ror och ratt 
och glädjevimplar vajande i förn 
kom dotterdottern, fröken Elsa Örn.

Det sam en ljusröd ros vid hennes hjässa 
bland hårets gula gammalsvenska lin, 
hon förde nacken som en ung prinsessa 
och hon var adligt smärt och rak och fin, 
men mjuk i gången som en ung dansös 
och smått behagsjuk som en borgartös.

Och hennes ögon voro arga skalkar 
och hennes läppar sköto friska fram 
som unga knoppars halvtutsprungna kalkar 
och näsans min var trubbigt trätosam. 
Det fanns ej spår av gamla mormors ståt, 
en lustjakt var hon, ingen örlogsbåt.

En smäcker jakt, som just vid dagens gryning 
på glada vågor nyss har stuckit ut 
- och så i mormors svallvågs efterdyning 
med vårvind susande i varje klut 
och glädje vimplar vajande i förn 
kom dotterdottern, fröken Elsa Örn.

Och med detsamma var det mig, som allt 
tog gladare och skönare gestalt, 
musiken ljöd mer musikaliskt ren 
och mera ljust och klart blev gasens sken, 
och mitt förakt för mänskorna tog slut, 
och länets hövding såg rätt klyftig ut, 
och vasariddarne de gingo an, 
och brännvisbrännarn blev en hedersman, 
och major Gyldenstorm en stel och satt 
och högst sympatisk gammal toddytratt 
till veteran från livets bistra brottning, 
och flicknoblessen blev ett hovfruntimmer 
från forna dagars trolska sagoskimmer, 
och fröken Elsa Örn var hovets drottning.

Ty det var henne varje dag jag mött, 
när varje dag jag trottoaren nött 
förutan mål, på väg till ingenstans, 
försänkt i dröm om det, som icke fanns, 
och det var henne jag gjort visor om, 
och det var hon, som jämt i drömmen kom 
och satte sig hos mig och talte tröst 
med hoppfullt glad och flickförnumstig röst.

Och pratet pladdrade 
comme il faut, 
och valsen fladdrade 
kring på tå 
i vida ringar 
av svarta frackar 
bland fjärilsvingar 
av tyll och flor 
och skära nackar 
och vita skor.

Det var en böljande 
flod av vår, 
när friskast sköljande 
vågen slår 
och allt för hågen 
står lyckosammast 
men förd av vågen 
vid närmsta hörn 
mot soffans damast 
sjönk Elsa Örn.

Hon satt där flämtande 
röd och glad, 
en andehämtande 
ung najad, 
i skum av spetsar 
och tyllomfraggad 
ur valsens kretsar 
med välbehag 
till stranden vaggad 
av böljeslag.

Emot blygheten morskt jag förstockade mig 
när jag stod framför fröken och bockade mig, 
och en polka jag tiggde och fick, 
fröken Elsa hon smålog och bugade sig, 
och jag såg, hur barmhärtigt hon trugade sig 
till att ge mig en nådefull blick.

Och med mod bland de polkande trängde jag mig 
och så stolt ibland virvlarne svängde jag mig 
som ett krigsskepp, som går till attack. 
Och så törnade vi, och så struttade vi, 
som förvildade skottspolar skuttade vi, 
och bakut flög min lånade frack.

Fröken Elsa blev rädd, men betvingade sig 
och hon gjorde sig lätt och bevingade sig 
för att följa, när takten gick vill. 
Och så nätt som Titania trippade hon, 
men ibland under svängarna kippade hon 
efter andan och bleknade till.

Med sin oro och ångest hon smittade mig 
och till sist blev hon ond, så hon tittade mig 
från förståndet och takten och allt, 
och mot borden och stolarne strandade vi 
och i skeppsbrott vid soffhörnet landade vi 
- fröken Elsa skrattade kallt.

Och jag förstod, att nu var allt förbi, 
och i min själ kom mörk melankoli, 
jag hade dansat bort min lycka, jag, 
och malört drack jag nu i långa drag, 
och vart jag såg var livet dött och skumt, 
och allting tölpigt, allting blygt och dumt 
i trånga fjättrar åter inneslöt mig, 
jag snodde runt med tummarne, jag snöt mig, 
jag tittade i tak och golv och vägg 
och lekte med mitt unga skägg.

Och fröken Elsa Örn hon såg därpå, 
hon undrade, hon kunde ej förstå 
mitt hjärtas tysta sorg, min andes ve, 
hon bet i läppen för att icke le, 
men blev förvånat allvarsam till sist 
och såg förläget på sin fina vrist.

Då föll det plötsligt på mig ett begär 
att vara tragisk som prins Hamlet är, 
den dystert sköne galenskapsaktörn, 
och säga: "Gå i kloster, fröken Örn!" 
Det blev ej så precis, men dock ett tal, 
vars make aldrig hållits på en bal.

Jag såg mot golvet och jag sade: "Fröken, 
ni vet väl, att ungdomen är död 
och kärleken förbi, vårt liv en öken, 
där mänskorna gå kring som bleka spöken 
och se, hur illusionen flyr med röken 
från aftonlägereldens sista glöd.

Vår resas enda mål är blott att fara, 
se, bakom hägringen är allting tomt, 
ett tomt, ett ändlöst gäckande Sahara, 
dit vi förirrats att begravas bara", 
då sade fröken häpet: "Kors bevara" 
och knäppte händerna tillsammans fromt.

Jag såg mot golvet mörkt och tungt jag sade: 
"Ni söker döva sorgen med ett skratt, 
ni hör till dem, som ännu äro glade 
i bilans skugga som Scheherazade, 
när dag till dag av hotat liv hon lade 
med hjälp av dikt, förlängd från natt till natt.

Men tingens lag den lyss på ingen saga 
och smeks ej av blid av någon flickas hand, 
och den sultanen kan ej dikt bedraga, 
han slår de starka och han slår de svaga, 
han är Samúm, vad hjälper le och klaga 
mot ökenstormens virvelhav av sand.

Ni tror er famna glädjen här på balen 
det är en skalle av en död, ni kysst! 
Vi söka njutningen, vi finna kvalen, 
vi tro på kärnan och vi äta skalen" 
- då sade fröken ängsligt: "Är ni galen?" 
och det blev plötsligt mycket, mycket tyst.

Sen sade jag: "Ja, när förnuftet frossar 
som gam på lever, då är vanvett sunt, 
när livets glädje sista sol förblossar, 
är galenskapen frälsarn, som förlossar", 
då sade fröken: "Ja, för sjuka gossar, 
för unga flickor är alltsammans strunt!"

Och fröken Elsa drog på segertåg, 
en smäcker jakt, i dansens vita våg, 
hur mjukt hon lovade, hur skönt hon sam, 
hur ädelt rest var hennes fina stam, 
hur stolt hon seglade från arm till arm 
med smidigt liv och högtuppburen barm!

Och runt omkring mig vällde sorlets ström, 
jag hörde intet, jag var sänkt i dröm, 
jag ville sörja riktigt sorgetungt, 
men kunde ej, mitt sinne var för ungt, 
och tänkte mot min vilja: det var dumt 
att se på allt så tungt, så sjukt, så skumt,

och såg i en vision, hur själv jag satt 
med fröken Elsa Örn en stjärnljus natt 
i någon park på någon enslig bänk 
vid någon sjö, som slog med skvalp och stänk, 
och över oss föll månens svala regn 
av mystiskt sken från saga och från sägn, 
jag byggde underbara slott av luft 
och månskenglans och vackert oförnuft.


Du skall ej tro att livet dör i döden, 
nej, långa, långa, evigt unga öden, 
om vilkas slut ej någon aning vet, 
vi genomleva i lycksalighet.

I sjunde himlens högsta högtidssal 
är harpoklang och sång och evig bal 
och mäktigt går musikens återskall 
i pelarsalen av kristall.

Stjärnkronor bryta sin brokiga glans 
i gnistrande prismor och kuber, 
ärkeänglarnes döttrar, 
sänkande blyga sin ögonfrans, 
dansa med unga keruber, 
släpen som skimrande dimmor, 
stråldiademen som stjärnskottstrimmor 
sväva omkring i behagfull dans, 
lockarne fladdra så lätt som när vinden 
driver en sommarens sky, 
kärleksdrömmarnes dagrar 
falla som rodnad p kinden, 
sprida sig, flamma och fly, 
ägonen lysa förunderligt klara, 
sakta ibland ur de dansades skara 
sväva de älskande paren i dans, 
söka sig väg genom salen och hinna 
tysta gemak, där i kronorna brinna 
stjärnor av dunklare glans.

*
Och salighet bjuds kring i fulla skålar, 
en dryck av lyckans doft och hoppets strålar 
man läppjar tankfullt då och då ur skåln, 
behagligt sträckt på mjuka purpurmoln. 
Gud Fader sitter glad på tornens höjd 
och ser och ler och nickar takt förnöjd 
och känner kärlek utan gräns och mått 
och tycker allting vara ganska gott.

Vi träda fram med något skygga fjät 
ibland de dansande otaliga 
och buga höviskt för Hans Majestät: 
"Vi äro komna att bli saliga 
från ett bedrövligt gammalt småstadshörn 
det här är jag och detta Elsa Örn!" 
Då ler Gud Fader med ironisk min, 
men farfarsaktigt god är ironin: 
"Det fägnar mig att se ett sådant par, 
och håll till godo med vad huset har 
och tag en sväng med dessa andra unga, 
som dansa vals så himlavalven gunga!"

Vi dansa ut, vi dansa natten lång 
och när vi tröttna på vår dans en gång, 
så finnes säkert vid Guds Faders hov 
i någon vrå en undangömd alkov, 
vi smyga dit, en livsvarm flod, 
som liknar ungt och friskt förälskat blod, 
av idel kärlek i vårt väsen strömmar 
- vi slumra in, vi drömma sköna drömmar! 

Ja vårn, ja, 
ja vårn, ja, 
tjong fadeladeli, 
dä ä e fina ti! 
Da stecker sä ur jola, 
å guschelôv för sola, 
ho ä så gla å bli!

I talla smacker ickern, 
för talltôppmat dä licker´n 
å kongler smaker´n bra. 
I vika sprätter abbern 
å gädda går å habber´n 
å sier: "Tack ska´n ha!"

Å gôbban står i dôra 
å sier: "Se gumôra 
å tack för sist, fru Sol!" 
Å kärngan går å môrker 
å planter skôt i bôrker 
å kackler ôm "i fjol".

Å bia kommer flygnass 
å mörer kommer smygnass, 
dä lôfter gôtt tå hägg. 
Å kråkan kommer kraxnass 
å svalan kommer flaxnass 
å ännra lägger ägg.

Å göken gal i björka 
å jäntan går te körka 
å gôsan går på domp. 
Å sjôl går ja i fjälla 
å sjonger alltimälla 
en litten stôlli stomp.

Å stompen ä ôm jänter 
å are instrumänter 
i löckas salmodi. 
Å stompen ä ôm sola 
å gläja här på jola, 
ja vårn, ja, 
ja vårn, ja, 
tjong fadeladeli, 
dä ä e fina ti. 


"Och antingen ni tror eller inte gör detsamma, 
men annars är det sant och anagga mig, anamma, 
om inte det var trollpack, jag togs med en natt. 
Vi vaktade vid milan i Västanåmyra 
och natten led mot slutet och klockan var fyra, 
då hörde vi ett buller och Pär han skvatt. 
Det skallrade i fjälla, det dånade i jola, 
det råmade som oxar i berga", sa Ola.

"Det stampade och trampade från alla fyra hållen, 
och näggum det var roligt, för jaggu var det trollen, 
som långsamt kommo skumpande med dunder och duns. 
Det rungade och vren och sa knak genom skogen, 
för somma var så stora som kyrkan i Bogen, 
och tallar är som halm för en tocken en luns. 
Och Pär han kröp ner vid en rot av en gran 
och själv så kröp jag ner bakom kolkuja", sa’n.

"Det dunkade och klang som när skrotjärn slamrar, 
och somma hade armar som stångjärnshamrar 
och somma hade nävar såsom jättekast 
och somma hade gap som ett hål till en gruva 
och somma hade tak av ett kolhus till huva 
och somma glyste eld som en gnisterkvast 
och somma hade snut som en järnlyftkran 
och jaggu var det allt lite kusligt", sa’n.

"De satte sig kring milan och stekte sitt tackjärn 
och kokade sig soppa på spikar och klackjärn 
och mumsade på plog som på höns eller får. 
De dansade kring milan, det var som en hoppdans 
med kyrkor i polskdans och hus i galoppdans, 
det var som ett dön som när guffarn går. 
Och nog har jag vandrat och varit in i stan, 
men aldrig såg jag maken till dansgille", sa’n.

"Och rätt som jag ligger som ett hopviket knyte, 
så kommer där ett troll med ett otäckt snyte 
och tjåvar och tar på min fattiga kropp. 
’Titt vint, titt på skack, det är ugglor i mossen, 
här ligger litet gubbkött’, sa tryntrollklossen, 
men just i detsamma rann sola opp. 
’Se sola’, sa jag , det är ljusande dan’, 
då nöso de och lade på långkutten", sa’n.

"Det dånade i berga, det skälvde i jola, 
de skalade i väg bortåt fjälla där nola 
och drumlade i kull sig där nolaskogs. 
Det var som ett slagsmål av vettskrämda hyttor, 
som bruk gjorde hjulkast och jättekullbyttor 
och malmhus och kolhus och smedjor slogs. 
För trollen äro lika förfärade för sola, 
som jag för att skarva och ljuga", sa Ola. 

Han var svart av sot och av landsvägsdamm, 
där han vandrade vägen fram, 
i hans ögonbryn, 
i hans hökuppsyn 
var ett tycke av tattarestam.

Och hans ögon blängde så svart som sot 
och så blankt som hans sotareklot 
och ibland med list 
och ibland med ett visst 
litet tycke av vildhet och hot.

Över panna och hals lågo vilda snår 
av hans svarta och toviga hår 
och därovan satt 
på tre kvart en hatt, 
som visst inte var nygjord igår.

Och hans namn stod ej skrivet i prästens bok, 
på hans hemstam blev ingen klok, 
han var ingens son, 
vete Gud varifrån 
honom slumpen i livet vrok.

Genom sommar och vinter och solsken och yr, 
över fall, över mo, över myr, 
över berg, över hed 
gick hans vandrareled 
under ensliga vägäventyr.

Och där stig ej fanns och där foten slant 
utför barrig och halkig brant 
kom han plötsligt ut 
vid en skogstorpsknut 
eller ock vid en landsvägskant.

Men varhelst han kom, blev det liv i lek 
och det mulna i minerna vek, 
och det bjöds på sup, 
både lång och djup, 
och man skrattade, svor och skrek.

Ty i rägglor och ramsor var Blixten slängd 
och i visor han kunde i mängd 
och han sjäng och han ljög, 
medan pipan han sög 
med en uppsyn, förbistrat befängd.

Och han ramsade rägglor om häxor och troll 
och om irrfärder rakt bort i stoll 
och om Hin och hans mor 
och hur själv han for 
med hin onde till månen i såll.

Eller ock satt han högt över svalornas bon 
som en kung, som en kung på sin tron, 
med sin svarta kropp 
på en skortstenstopp 
lik Hin onde i egen person.

Och han visslade vasst och han joddlade gällt, 
så det ljöd över dalar och fält, 
när han svängde sin kvast 
och med brådsnabb hast 
gjorde fejningen bonden beställt. 

De säga att gamle Skam är död 
- å nänäj män, 
han lever än, 
fast det är allt med nöd!

Jag mötte en kväll en bockskäggsman 
i Finnmo skog 
- jag märkte nog 
på allt, att det var han.

Han skumpade fram i Jösshärsdräkt 
och becksömsskor 
- det stack som klor 
från tån, där skon var spräckt.

Han grinade fult, han blängde lett 
med vindögd blick, 
och var han gick 
det kändes osa svett.

Men gammal och grå och skral han var 
med kutig bad, 
och tom och slak 
var säcken, som han bar.

Han luskade bort, han såg sig om, 
illistigt rädd, 
liksom beträdd 
med ont, när någon kom.

Jag ropade högt: "God kväll, god kväll! 
Hallå, stå still! 
Hur står det till 
med er i Häcklefjäll?"

Först ville han skrämma mig bort med vrål 
och gapa brett 
och sparka hett 
och glo som röda kol.

Men ingen blev rädd för gap och spark 
och ingen rös 
- blott själv han nös 
och blev förstämd och spak.

"Hör på, fader Skam, går yrket fram?" 
- "Hå hällers tack, 
det går allt back, 
gunås, för gamle Skam!

Jag vinner ej själ för allt mitt sträv 
- på jakt jag går 
men allt jag får 
är då och då en räv!

Jag tror att jag ger mig till rotehjon 
hos Sankte Pär; 
på jorden är 
det ingen religion!"

Han sparkade åter ett tag, men kort, 
ty ingen rös 
- blott själv han nös 
och gick bedrövad bort. 


Och akten er för jäntor 
och deras falska blig, 
det är en falsker jäntas blig, 
som haver krossat mig, 
med blig har hon betagit mig, 
med blig har hon bedragit mig.

Hon bligade åt alla, 
hon bligade åt mig, 
hon lovade att följa mig 
på livets tunga stig, 
men kom en ann och vinkade, 
hon neg och bleg och blinkade.

Hon neg och bleg åt alla 
och sade alltid ja, 
ty allesamman gossarna, 
dem ville jäntan ha, 
må raggen ta allt nigande 
och blinkande och bligande!

Och nu så är vi gifta 
och nu så är hon min, 
varenda kväll går hon på dans 
med hjärtevännen sin, 
sen går hon hem och dänger mig, 
jag tror jag går och hänger mig. 

När korperal Storm var i kronans kläder, 
då geck han så stolt med sett stolta geväder, 
på Trossnäs för konung och land, 
gevädret det sken i hans hand, 
bantlädret det var som ett blankskinnsläder, 
på böxorna satt en reväder.

Han svor, satt han svor, satt det oste och brände, 
och geck i exyss och med benena spände 
i blåd och tjangtil ungeform 
- se här kommer korperal Storm! 
Rekrytorna skvatt och bevädringen rände 
och själva kafftinerna vände.

Men nu är korpralen fäll kommen på kneken 
och hans ungeform är fäll lagder på bleken 
och varken tjangtil eller blåd 
- nu bekar korperalen sin tråd 
och är en skomakare, bekig av beken 
och krokig och svag i knäveken. 

Jan Persson i Bo hade översta makten 
och styrde och ställde 
och kung i sitt välde 
och kallades "Bulten" av folket i trakten.

Och bulten i Bo var i friaretagen, 
en änkeman var han 
och guldkedja bar han 
som lyste så skinande grant över magen.

Han kom till en dans bort i Vindfallsängen 
-- med gubbarne söp han 
och jäntorna nöp han 
kärvänligt i sidan vid förbisvängen.

Och jäntorna bligade kärligt åt Bulten 
-- hans gods äro stora 
-- att sitta som mora 
i Bo är väl bättre än svälta i hulten.

Och nog är det sant, att han sugit och pinat, 
procentat och pantat, 
och nog är det sant, att 
allt välstånd i socknen för hans skull förtvinat.

Och nog är det sant, att Nils Nilsson i Vallen 
blev jäktad och svulten 
från gården av Bulten; 
nu går han kring socknen, försupen, förfallen.

Men Bulten i Bo, han var herren för dagen, 
han gick där och pöste, 
och brännivinet öste 
han dåsig och nöjd i den svällande magen.

Och jäntan, som förr var Nils Nilssons jänta, 
den tog han om hakan, 
och blek som ett lakan 
hon drömde om arv, som mor Bult har att vänta.

Men Bulten var ej den, som lätt lät sig fånga, 
han visste att välja 
och köpa och sälja 
det var ingen nöd, ty det fanns ju så många.

Och sist satt han däst och höll jäntor om liven 
med ruset i skallen 
-- Nils Nilsson i Vallen 
stod drucken bakom dem med handen på kniven.

*

Han tog honom hårdhänt och vilt över nacken, 
han slog och han spände 
och kniven han rände 
i bröstet på Bulten, som tungt föll i backen.

"Ja, ligg där och glo med ditt giriga tryne, 
ja, ligg där och glo, du, 
du, Bulten i bo, du, 
det är allt Nils Nilsson, du ser ej i syne!"

Han gav honom ännu ett hugg genom strupen, 
han gick genom hopen, 
"tag fast!" hördes ropen 
från skocken av jäntor, i vråarne krupen.

*

Till kanten av råken hans steg hade spårats, 
det var som man tänkt sig, 
att Nils hade dränkt sig; 
de funno hans lik i en vik, när det vårats.

Han jordades tyst, som han borde och skulle, 
men inga, som hasta 
förbi, vilja kasta, 
som seden det kräver, en sten på hans kulle.

Ty många ha tyckt, det var rätt, det som gjordes, 
det säges och menas, 
att den skall ej stenas, 
som gjort vad de önskat, men själva ej tordes. 


Han är änkling och gammal och skallig och krokig, 
han är hård emot folket och grinig och gnidig, 
ja, se toge jag den, ja, se då var jag tokig, 
och tvi dig, din snålhans, och tvi dig och tvi dig! 
Och för resten har snålhalsen barn 
- nej, så näggum, så näggum jag tar'n!

Men ändå när jag tänker på gården och grödan 
och de smällfeta svinen och mjölkstinna korna 
och vad fattiga jäntor få slita för födan 
och för kläder på kroppen och läder till skorna, 
ja, då tänker jag alltid som så: 
hm kanske, ja, kanske ändå!

Nu förstås, är det sant, att jag lovat en annan 
att bli hans, när han kommer tillbaks från Atlanten, 
han är ung, han har knollriga lockar i pannan, 
han är fin så han skiner, den fattige fanten, 
och jag tror, att jag höll honom kär, 
om han blott, om han blott vore här!

Men ändå kan jag inte bli fri från att tänka 
på den ståtliga stugan, där kittlarne blänka 
- en får dragas med gubben och jänka och jänka, 
han är gammal och sjuk och till sist blir en änka. 
Det är mycket att få, det är synd att försmå, 
det är syndigt att låta det gå!

Det är sant, det är svårare synd att bedraga 
den en bundit sig vid, den en lovat så heligt, 
för det är som en repa en aldrig kan laga, 
och mitt hjärta står still och mitt huvud blir veligt, 
och det kännes som vore det gråt 
i min hals, när jag tänker på't!

Men den gubben han kommer mig aldrig ur sinnet 
för hans proppade skåp och hans svällande sängar, 
och jag kan inte glömma det silvret och linnet 
och hans kor och hans svin och hans får och hans pengar. 
Ja, jag tror att jag tar'n, ja, jag tror att jag tar'n, 
om han så hade aderton barn! 

Där gingo tre jäntor i solen 
på vägen vid Lindane Le, 
de svängde, de svepte med kjolen, 
de trallade, alla de tre.

Och gingo i takt som soldater 
och sedan så valsade de, 
och "Udden är så later" 
de trallade, alla de tre.

Men när som de kommo till kröken 
av vägen vid Lindane Le, 
de ropade alla: "Hör göken!" 
sen skvätte och tystnade de.

Och tego så tyst som de döda 
och rodnade, alla de tre. 
Men varföre blevo de röda 
och varföre tystnade de?

Jo!

Det stod tre studenter vid grinden, 
och därför så tystnade de 
och blevo så röda om kinden, 
de trallande jäntorna tre.

Det stod tre studenter vid kröken 
och flinade, alla de tre, 
och härmde och skreko: "Hör göken!" 
och alla så trallade de. 

En var har sin sorg 
och jag har min sorg, 
och varje år har sin ynkedom, 
Av mask, som frätte, 
och regn, som vätte, 
och sol, som stack, blev vår lada tom. 
Men var ej ledsen, min flicka lilla, 
det skall väl en gång bli väl igen, 
till nästa nyår, till nästa nyår, 
till nästa nyår, min lilla vän!

Och gården brände 
och lyckan rände 
till skogs och där har hon glömt sig kvar. 
Och nöd är bitter 
och ingen gitter 
att hjälpa stackarn som inget har. 
Men strunt i svälten, min flicka lilla, 
vi få väl börja på nytt igen, 
till nästa nyår, till nästa nyår, 
till nästa nyår, min lilla vän! 

Stjärnorna tindrade tysta för hundrade 
år tillbaka och skogen sov. 
Forsen dånade, hjulen dundrade, 
gnistorna sprakade, 
marken skakade, 
hammaren dunkade tung och dov.

Bälgen blåste och blästern ljungade, 
kvävande hetta ur ässjorna slog, 
svettiga sotiga smederna slungade 
släggan mot stängerna, 
nöpo med tängerna, 
formade järnet till harv och plog.

"De giva oss slagg för malm 
och spark för vårt släp och slit, 
de tröska oss ut som halm 
och läska oss sen med sprit.

Min käring har svälten knäckt, 
min dotter är brukets skarn, 
förvaltaren själv är släkt 
med stackarens första barn.

Han eldar oss helvetet hett 
med rapp och med knytnävsslag, 
han får allt ett vitglött spett 
i nacken en vacker dag!"

Forsen dånade, hammaren stampade 
överdundrande knotets röst, 
ingen hörde ett knyst från de trampade, 
skinnade, plundrade 
ännu i hundrade 
år av förtvivlan och brännvinströst. 

Säv, säv, susa,
våg, våg, slå,
I sägen mig var Ingalill
den unga månde gå?
Hon skrek som en vingskjuten and, när hon sjönk i sjön, 
det var när sista vår stod grön.

De voro henne gramse vid Östanålid, 
det tog hon sig så illa vid.

De voro henne gramse för gods och gull 
och för hennes unga kärleks skull.

De stucko en ögonsten med tagg, 
de kastade smuts i en liljas dagg.

Så sjungen, sjungen sorgsång,
I sorgsna vågor små,
säv, säv, susa,
våg, våg, slå!

O, vi arme syndens trälar,
Herre, hjälp våra fattiga själar!
"Han var begåvad rikt med nåd från ovan, 
vår unge Barnabas, och hade gåvan 
att tolka ordet mer än någon präst 
och väckte många själar, kvinnor mest. 
Och han var ljuvlig såsom Josef var 
och frestades som han hos Potifar, 
o, ynglingar, I gån på farlig mark! 
Dock trodde vi att Andersson var stark 
och kämpade mot djävulen och vann 
- men djävulen var starkare än han!"

O, Ichabod, o, Ichabod,
synden rasar i kött och blod!
"Vi gifte honom med en äldre änka, 
en stadgad människa, som kunde skänka 
den unge mannen skydd mot satans garn 
och köttets lockelser bland världens barn. 
Hon var en stilla, djupt allvarlig kvinna, 
en from och vaksam ljuvlig vaktarinna, 
som stod på post i varje ögonblick 
och följde Andersson, evart han gick. 
Men mänsklig visdom är fåfänglighet, 
ty som församlingen väl redan vet, 
så rymde broder Andersson i natt 
med Fia Bergman till Amerikat!"

O, synd och nöd, o, sorg och kval, 
ack, denna jorden är en jämmerdal! 

Vem kommer, vem rider, vem kommer till häst! 
Å kors i alla tider, 
se löjtnanten rider, 
se fruarne i fönstren, 
se pigorna i hörnen, 
se löjtnanten sitter som en prins på sin häst, 
o, Gud, vad han är vacker i sin vita väst!

Se solen den lyser på löjtnantens ritt, 
se stövlarna de skina 
så blanka och fina, 
han är så rak i ryggen, 
han är så smal om livet, 
hans rock är av sista och yppersta snitt, 
nej, titta ni, nej, titta ni, nej, titt, titt, titt!

Se löjtnanten småler så milt som en präst, 
se löjtnanten vrider 
mustaschen och rider, 
han hälsar uppåt fönstren, 
han nickar nedåt hörnen 
och sitter som den finaste prins på sin häst, 
o, Gud, vad han är vacker i sin vita väst! 

Genom stadens park går sommarsuset, 
skalden Wennerbom från fattighuset 
kommer raglande - butelj i hand 
- kryssar varligt över gångens sand, 
tar en klunk ibland, 
ler och mumlar saligt under ruset.

Bin fly kring från trädgårdsmästarns kupa, 
kryp och larver störta huvudstupa 
ned från träden, allt står högt i blom, 
allt är fyllt av doftens rikedom 
- skalden Wennerbom 
sätter sig i gräset till att supa.

Fåglar tokiga av glädje kvittra, 
gräsets hundra syrsor spela cittra. 
Wennerbom han lyss med bitter min 
- när han klunkar sitt eländes vin, 
super som ett svin, 
solens strålar mot buteljen glittra.

Brännvinet och han de hålla gille 
och han mumlar: "Brännvinet ger snille, 
brännvinet ger tröst, när hoppet far, 
skål för ungdomen och det som var, 
låt oss ta en klar, 
om det här får gå, så får jag dille.

Jag var glad i tron och stor i tanken, 
tills jag drunknade i denna dranken, 
det är slut med mig sen femton år, 
hejsan, bror butelj, allt skönt förgår, 
låt oss ta en tår, 
Wennerbom är full, det ger han fanken!"

Och han somnar in, han går till vila, 
parkens medlidsamma kronor sila 
litet ljus kring skalden Wennerbom, 
milt kastanjen regnar ned sin blom, 
flaskan ligger tom, 
krypen härs och tvärs däröver kila.

Djup och rik är nu hans gudagåva 
och i själen stinga inga dova 
ångerns smärtor över last och brott, 
till sin ungdoms drömland har han nått, 
sover ganska gott, 
det är skönt för skalder att få sova. 

Adam sade till Eva: 
"Du leda, du lystna hynda, 
jag gitter ej släpa och sträva 
för dig, som lärde mig synda! 
Förbannelsens frukt har du plockat 
med dina förbannade händer, 
till lustar har du lockat 
med dina nakna länder, 
din däjlighet har försänkt mig 
i låga begär bland djuren, 
från Eden har du stängt mig, 
det flammar eld från muren! 
Din tunga är ormen som stiftar 
allt ont med sin hatfulla träta, 
ditt tal är en tand som förgiftar 
min mat, när jag vill äta! 
Och ville jag slå dig till jorden, 
min kraft av din däjlighet tämjes, 
en krypande hund är jag vorden, 
jag vämjes, ve, jag vämjes, 
förbannad vare du!" 
Men kvinnan log i sin vrede 
och hånade mannen och sade: 
"Rätt så att du ger dig, du lede, 
de namn, som på mig du lade! 
Du själv är en orm som stiftar 
allt ont, om ock i tystnad, 
du själv är en tand, som förgiftar 
du själv är en hund i din lystnad, 
du hatar, men vågar ej bräcka 
det kärl, där din lusta vill dricka, 
din törst med min kropp vill du släcka, 
och därför min hand må du slicka! 
Din livsfrukt du gav mig att bära 
i ångest under mitt hjärta, 
ditt barn med min blod må jag nära 
och föda i smälek och smärta, 
förbannad vare du!"

Och mannen knöt sina händer 
och slog henne blodig om kinden, 
och kvinnan bet sina tänder 
tillsamman och flydde som hinden 
och satte sig ned på en tuva 
vid Phrath för att se i dess strömmar 
och sörja och lida och ruva 
i hatfulla, hämndfulla drömmar. 
Men mannen lade sig neder 
och borrade hjässan i jorden 
och skälvde i alla leder 
av sorg för de bittra orden, 
i anden han såg henne blöda 
och smärtsamt förvrida dragen 
och grät sina ögon röda 
av skam för de blodiga slagen 
och mindes med ånger den möda 
hon gjort sig alltjämt för hans trevnad, 
och huru hon redde hans föda 
och var till en hjälp för hans levnad, 
och huru i hatet hon hyste, 
var kärlek och smärta under, 
och hur hennes ögon lyste 
av vemod i trätans stunder, 
och huru med kärlek hon ledde 
den sonen, han givit henne, 
och huru med omsorg hon redde 
om aftonen bädden åt tvenne, 
och huru, när sista flamman 
av solen försjunkit i fjärran, 
de slingrade lemmarna samman 
i lust och i skräck för Herran. 
Och Adam stod upp för att söka 
och varsnade droppar av bloden 
och såg hennes fotspår kröka 
sig ned mot den heliga floden 
och såg henne sitta vid stranden 
med Kain, hans son, vid sin sida 
och vara bedrövad i anden 
och sörja och hata och lida. 
Och Adam gick henne nära 
och sade: "Vi skulle jag slå dig, 
du blöder om kinden, min kära, 
med vatten av Phrath vill jag två dig, 
med läkande blad vill jag hela 
de sår, i ditt hjärta jag skurit, 
din sorg vill jag sörja och dela 
de tungsamma bördor, du burit. 
Jag gitter ej känna mig ensam, 
förbannad och driven från Eden, 
vår nöd som vår lust är gemensam, 
gemensam den ödsliga leden, 
där allting, som lever, vill gräva 
oss gravar, varhelst vi blicke" 
- så talade Adam till Eva, 
men Eva svarade icke. 
Och Adam vart stum och sänkte 
förbittrad sitt huvud mot barmen, 
och åter på hämnd han tänkte, 
på nytt vart han gripen av harmen. 
Då veknade kvinnan och trängde 
sig tätt intill mannen och lade 
sin arm om hans skuldra och hängde 
sig fast vid hans hals och sade: 
"Jag gitter ej banna och klandra, 
jag gitter ej se hur du gråter, 
vi måste förlåta varandra, 
när icke vår Herra förlåter! 
Vi äro som hund och hynda, 
så låter oss synda och vämjas, 
så låter oss samfällt lida 
och sörja vårt livs elände 
och hata och träta och strida 
och älska till världens ände!"

Och mannen och kvinnan drogo 
tillsammans ut i livet 
och uppfyllde jorden och dogo 
av ålder och år, är det skrivet. 
Men så, medan tiderna farit 
med väldiga vingeslag, 
ha mannen och kvinnan varit 
allt intill denna dag.

Simson sade vid sig själv:

Si, världen all sig gläder, 
de milda vårens väder, 
de komma och försvinna 
och markens blomster spira 
och vattubäckar rinna, 
jag vill gå ned till Thimnath 
och söka mig en kvinna!

Si, luftens fågel flyger, 
si, skogens rådjur smyger 
sin kära vän att finna, 
si öknens starka lejon 
hos bergens lejoninna, 
jag vill gå ned till Thimnath 
och söka mig en kvinna!

Si, purpurröd till färgen 
går solen bakom bergen 
och himlens skyar brinna 
och aftonsvalkan kommer 
som nattens bådarinna, 
jag vill gå ned till Thimnath 
och söka mig en kvinna!

Simson malde på de filistéers kvarn och sade vid sig själv:

Stormarne dåna och haglen de falla 
tungt på min hjässa, som eld är min panna, 
rött för min ögon, de blinda, det flammar, 
hatet förtär mig, min blod är som galla, 
kommer och låter oss heligt förbanna, 
heligt förbanna dem, 
de filistéers eländiga stammar!

Litet är folket och smått är dess sinne, 
dock är det stort i att pina och stinga 
Herrans nazir, som fick kraften förlänad, 
Herre, behåll dem din vrede i minne, 
slå dem till jorden med Gideons klinga, 
slå och förtrampa dem, 
slå dem som hagel slår luftens fänad!

Stormar låt dåna och hagel låt falla, 
låt mig få dö för din stormvinds vrede, 
men giv mig hämnd, ty min strupe förtörstar, 
låt mig förgöra dem, förstarna alla, 
slå och förkrossa de usle och lede, 
giv mig i händerna, 
giv i mitt våld filistéernas förstar!

Och Sauls själ var fylld av sorg till randen, 
och ifrån Israel han höll sig fjärran 
och skydde mänskors tal och dagens ljus. 
Och över Saul kom den onde anden, 
och han vart dolsk och övergavs av Herran 
och höll sig dold i Gilgal i sitt hus.

Och anden ledde konung Sauls tunga 
att tala hädiskt tal, och Saul sade: 
"Vi lever jag, vi är jag, Herrans träl? 
Si, emot Herran vill mitt hjärta slunga 
förbannelsen han i mitt hjärta lade, 
ty sjuk av hat och pina är min själ!"

Då sade en: "Vill konungen befalla, 
att vi må hämta David, herdegossen, 
att du må finna tröst av harpans ljud? 
Och David kom. Då bugade sig alla 
och ropade och svängde högt med blossen: 
"Välsignad vare han av Jakobs Gud!"

Ty han var fager under ögonbrynen 
och ädelt växt och smärt och brynt av solen, 
och folket viskade emellan sig: 
"Si, alla fröjdas vi vid denna synen, 
ty han är vuxen som för konungsstolen 
och skön att skåda till och stor i krig!"

Och David trädde in och fram till sängen, 
där Saul låg, och bugade och sade: 
"Din tjänare är här" - men fick ej svar. 
Och David satte sig och slog på strängen 
och örat lyssnade mot harpan lade 
som efter sången, den i harpan var.

Och David sjöng: "Si, natten kom 
och på min ögon lade mörkret handen 
och allt var töcken, när jag såg mig om, 
och jag gick vilse över ökensanden.

Det fanns ej tröst, det fanns ej vän, 
min gång var trött, mitt hjärta var bedrövat, 
min väg var irrande, jag vet ej än 
hur långt och vida mina fötter strövat.

Med ett jag vet, att jag var hård 
och intill döds mitt sinne var förbittrat. 
Min själ var lik en tom och öde gård, 
som 'Herrans vredes ljungeld bränt och splittrat.

Och glömt var allt vad förr mig glatt. 
Jag sade: "vilse vandra mänskors öden, 
och nu är kommen Herrans vredes natt, 
jag vill förhärda mig och ge mig döden!"

Då såg jag morgonstjärnan stå 
och lysa milt och vänligt över landen 
och tog mig mod och såg en väg att gå 
ty från min ögon lyfte mörkret handen.

Och natten vek och morgon kom, 
om dagen hördes luftens fåglar buda, 
och solen lyste, när jag såg mig om, 
på ängarna kring Betlehem i Juda.

Jag hörde nejdens herdars sång, 
och mina hjordar mötte mig i marken, 
och allt var härligt som det var en gång 
den morgonen, när Noah gick ur arken.

Jag tänkte glad: vi sörjde jag, 
vi var jag fången i min själs elände? 
Si, efter natten kommer alltid dag 
och såret läks och sorgen har en ände!

Min själ är stark, min själ är glad, 
likt morgon och likt vår är allt till färgen, 
av vin och honung dryper Gilead 
och det är ljust kring dalarna och bergen!

Min kraft är ung och fri min håg 
och högt bland himlarna min tanke svingar, 
min själ vill ut på mera vida tåg 
och hava morgonrodnaden till vingar.

Och konungen skall fatta mod, 
ty många äro som med Saul lida, 
och han är vis och är av hjärtat god 
och har en själ, som skapades att strida!"

Då vek förbannelsen från Saul åter 
och han begynte gråta bitterliga 
och sade: "David, är du där, min son! 
Räck hit ett bäcken, si, din fader gråter, 
nu vill jag två mig och ur huset stiga 
och ned bland folket, som jag höll mig från!"

Och ondskans ande vek för denna gången 
och Herrans vrede var från Saul tagen 
och han vart åter Israel till tröst. 
Ty det var sorgebot fördold i sången 
och det var balsam gömd i harposlagen 
och det var läkedom i Davids röst.

Si, mitt hjärta det längtar i dalen 
över bergen, där kungsörnen for, 
upp till Salem, till konungasalen, 
upp till Salem, där Salomo bor.

Han var mörk och konungslig som natten, 
och hans blick var konungslig och god, 
och hans röst var som väldiga vatten 
i en mäktig och brusande flod.

Såsom vänliga kvällstjärnor brinna 
och strö glimtar i dalarne ner, 
har han skådat på sin tjänarinna, 
si, han såg som den älskade ser.

Och han sade: "Min själ du behagar 
såsom vårdagg i morgonens ljus, 
kom till Salem och lev dina dagar, 
kom till Salem och lev i mitt hus!"

Och han sade: "Du lilja i dalen, 
har du mod att ha konungen kär, 
si, bland prakten i konungasalen 
äro sorgerna tyngre än här."

Jag vill vandra till blods mina fötter 
genom dagarnes hetta och regn, 
jag vill gå, jag vill leva på rötter, 
jag vill sova i palmernas hägn.

Genom öknen, där lejonet krigar 
och i klyftan sitt byte förtär, 
vill jag vandra på vägar och stigar, 
jag vill vara där konungen är!

Sjuhundra äro hustrurna och frillorna väl föga färre 
och jungfruskarans mångfald utan tal, 
all Tyri prakt är strödd i sal vid sal, 
att sprida härlighet kring Syriens herre.

"Så smyckom oss, I Moabs döttrar, skönt 
med purpursnören och med gyllne spännen, 
behängom oss med nyutsprunget grönt 
och slingom kransar kringom våra ännen 
och övom oss i dans, att ej på skam 
idag vi komma må, och bärom fram 
det kylda vinet och den friska honungen, 
att vi må hälsa rätt vår herra, konungen!"

Och härligt strålar Moabs döttrars prakt, 
men när slavinnan, som vid dörrn har vakt, 
går fram och säger: "Si, vår herra nalkas", 
då tiga alla de, som le och skalkas, 
av fröjd och skräck förändra de sin hy 
och vilja endels stå och endels fly.

                         *

Stor är kung Salomo, hans växt är lik 
de högsta cedrarna på Libanon, 
hans anlete är skönt, hans dräkt är rik 
av ädelstenar komna fjärran från, 
hans makt är utbredd och hans namn går vida 
och hundra folkslag tävla om hans nåd, 
och många hedningarnas kungar bida 
hans visa domar och hans visa råd.

Men böjd var konungen, när in han steg, 
och ingens fägring kom hans blick att stanna, 
han såg ej kvinnorna, hans tunga teg 
och det låg mörker på den vises panna.

"Vi äro några här, som smyckat oss, 
vi vilja dansa för vår herra konungen, 
vi hava tillrett spis och upptänt bloss, 
si vinet här och si den friska honungen 
och dessa strängaspel av alla slag 
och bädden redd, vår herra till behag!"

Men konung Salomo gick bort från dessa 
och gick därifrån och sökte överallt, 
och när han såg sin älskades gestalt, 
i hennes knän han lutade sin hjässa.

Si, konung Salomo, du är för tung, 
hon är för liten och för mycket ung, 
för vek i höfterna att bära dig, 
för svart i hyn, fast ganska täckelig, 
si, dina kvinnor äro legio, 
vi sökte du dig hit, kung Salomo?

                         *

Och konungen var led vid all sin ära 
och vid all härlighet på denna jord, 
och gat ej se med kärlek till sin kära 
men började att tala visa ord:

"Jag sade till min själ: var glad, min själ, 
ty allt har lyckats dig och gått dig väl 
och du är rik och är en folkens förste 
och nämns bland jordens konungar den störste 
- men intet gladde mig, ty si, jag vet, 
att allt är vind och tom fåfänglighet."

"- Jag var den visaste på jordens ring 
och all Egypti visdom visste jag 
och alla stjärnors gång och alla ting, 
som hänt från Noe tid till denna dag, 
men vad kan visdom båta den som vet 
att allt är vind och allt fåfänglighet?"

"- Med guld och koppar har jag smyckat husen 
och gjort till ögnalust Jerusalem, 
jag hade kvinnor hundraden och tusen 
och sade: jag vill fröjda mig med dem, 
ty ljuv är kärleken, men si, jag vet 
att kvinnors kärlek är fåfänglighet."

Men hon, som konung Salomo har kär, 
fastän hon späd och ganska liten är, 
sig böjde fram att se predikarns panna 
och mellan händerna hans huvud tog 
och såg och såg och ville icke tro 
att dessa visa orden voro sanna 
- då teg kung Salomo och log. 
"Vi ler du, konung Salomo?"

Helvetet såg jag öppet ligga, 
stämmor hörde jag stöna och tigga 
om en droppe vatten, 
stämmor hörde jag stöna och stamma 
hest i lågor, som vita flamma 
mot den eviga natten.

Blickar såg jag kvalfullt irra 
efter hopplös tröst och stirra 
i förtvivlans kamp. 
Anleten såg jag hemska skälva, 
bröst jag såg av ångest välva 
sig i kramp.

                         *

Då reste sig en av de pinade, 
hans drag voro djävulens drag, 
förvridna, förstörda, förtvinade, 
med spår av ett stolt behag.

Det flög som ett sken över dragen, 
det var liksom åter dagen 
lyst in i hans skuggade själ 
och bådat ett nyfött väl. 
Han sade: "Det är ju vi själva, 
som slipa vårt pinostål, 
som elden och marterna välva 
omkring vårt eget bål, 
men låtom oss själva förlåta oss, 
så varda vi marterna loss, 
och låtom oss alltid sträva 
och låtom oss aldrig gräva 
i gammal synd och skam, 
men blott se fram!"

Och lågorna slocknade sakta 
kring djävulens gestalt, 
och skönt det var att betrakta, 
hur ljust det blev i allt, 
hur ärkeängelns pannas valv 
blev åter vitt och klart 
och hur hans läpp av lycka skalv 
och smålog underbart 
- det gick genom allt som en salig fläkt, 
och helvetet var släckt.

Görer portarna höga och dörrarna vida 
och häng slingor av grönt över ringmuren din, 
dotter Zion, statt upp, att din konung må rida 
som en ärones konung, 
en ärones konung, 
som en ärones konung må draga därin!

Låter harporna ljuda, basunerna stöta 
och lägg kläden och palmer för konungens fot, 
låt ditt folk strömma ut att sin härskare möta 
under glädje och gamman, 
glädje och gamman, 
under gamman och fröjd gå sin konung emot!

Bortom skyn är hans rike av vin och av honung, 
bortom skyn är hans härskarors vapendån, 
han är kärlekens konung och frihetens konung 
- klinge högt: Hosiannah! 
högt: Hosiannah! 
klinge högt: Hosiannah, Davids son!

Så tung ligger sorgen 
på templet och borgen 
och dämpat och tungt rullar åskans dån, 
och stormen går fram över landen att buda 
att lejonet av Juda 
blev korsfäst av Juda i smälek och hån.

Och genom stormen ropa gälla röster 
likt gråterskor med himmelshöga skri, 
det ropar vilt i väster och öster: 
Det är förbi! Det är förbi! 
Det är fullbordat, såsom det står skrivet, 
nu vilar mörkret åter över livet, 
åt Gog och Magog blev det åter givet 
och världen sjönk på nytt i slaveri!

Så tung ligger sorgen 
på templet och borgen, 
i rymden är sorg över människones son, 
och molnen så tunga i himmelen sväva 
och mänskorna bäva 
och dämpat och tungt rullar åskans dån.

Den gamle kung Kronos är död, hans son, 
som ärvde hans tron, är ung, 
och hastig till sinnes och lätt på tån, 
är nittonde seklets kung.

Den gamle var känd som en patriark, 
en stillsam och tyst nomad, 
som strövade kring över livets mark, 
beskedlig och jämn och glad.

Den unge är fallen för äventyr, 
på vägar dem själv han byggt 
vid svindlande bråddjup han trotsigt styr 
sitt susande iltågs flykt.

Så långsam och trög var den gamles gång, 
han vände sig om och såg 
tillbaka ibland för att se hur lång 
var vägen, som bakom låg.

På staven för milen han märken skar 
och höll vid varenda dörr 
att titta, om allting där inne var 
sig likt som det varit förr.

Det var ej så brydsamt att leva med 
vid Kronos den Gamles hov, 
hans följe i anständig passgång skred, 
man åt och man drack, man sov.

Den unge, han aktar ej milens mängd 
på stormande brådsnabb stråt, 
han ser ej tillbaka på vägens längd, 
han blickar blott djärvt framåt.

Han älskar ej fraser och fagert tal 
och icke kommandot: stopp! 
Åt den, som ej lystrar till hans signal, 
han ryter ett kärvt: se opp!

Så ångar han fram ifrån zon till zon, 
den unge, den djärve - men 
de gamle bland folken behålla tron 
på Kronos den Gamle än.

De sitta och meta i livets flod 
som förr, liksom intet skett, 
på samma förträffliga metmetod, 
varpå deras fäder mett.

Då stormar det brusande tåget fram 
med framtidens ilgods i, 
det frustar, det stampar i rök och damm 
och är i en blink förbi.

Det var det rullande nuet, som 
försvann bakom närmsta krök, 
de gamle, de vända sig långsamt om, 
men allt vad de se är - rök.

Vid allt mystiskt i naturen, 
varslar det om svåra tider; 
far han ännu kring och rider, 
han av Sorgliga Figuren!

Det var han och ingen annan, 
ty Mambrinos hjälm, den fina 
lödderskålen, såg jag skina 
kring den kala hjältepannan.

Och den stolta Rosinante 
såg jag styvt och spattigt dansa. 
På sin mula Sancho Panza 
såg jag hänga som en vante.

*

Ädle resenär från Spanien, 
är du icke trött att rida, 
har du icke nog fått lida 
av den eviga kampanjen?

Jag förstår din min, den varnar 
mig för skämtan med det höga, 
svaret lyser i ditt öga: 
ännu vifta väderkvarnar!

*

Ja, igenom tiden rider 
ännu riddarn av La Mancha, 
enligt min och mångas tanka 
är han med i dagens strider.

När mot obekanta faror 
förutseende vi blicka 
och mot väderkvarnar skicka 
våra unga tappra skaror,

stiger don Quixotte ur graven, 
och till vår och riddarns heder 
är det han, som striden leder, 
han som svänger fältherrstaven.

Det var på nattkafét i "National", 
ett nöjets paradis med syndafall, 
förbjudna frukter och den lede satan 
i maskopi med Evor ifrån gatan 
och gamle Adam själv i månggestalt 
av nattflanörer från Berlins asfalt. 
Och gamle Adam sladdrade och drack 
och levde rövare bland glas och brickor 
och slog sig lös bland illa kända flickor 
och söp sig full och bar sig åt som pack.

Min vän och jag, vi sutto i en vrå 
och drucko bömiskt öl och sågo på, 
hur slödderströmmen genom dörren drog, 
och pöbelbränningen i salen slog, 
och hörde på, hur klownen Clopopisky, 
förtroligt stämd och doftande av visky, 
berusat, öppenhjärtigt vemodsöm, 
förtalde om sin kärleks brustna dröm.

*

Han drack en klunk och nickade åt oss 
och tände så på nytt sin papyross 
- såg på en stund, hur tändsticksresten brann, 
och när han detta gjort, så sade han:

"En bifallsstorm kom rullande från raden, 
och bravoropen skränade sig hesa, 
och en bukett flög över balustraden 
och föll precis i skötet på Teresa. 
Hon gav en blick, som kunde smälta sten, 
åt givaren, den ryske attachén 
- och så en bugning åt publiken till 
och hon red ut på Lady Mill.

Jag bet i läppen, vild av svartsjuk vrede, 
och mumlade små böner till den lede, 
men det var min tur, Zacco skrek; se opp! 
och jag sprang in i vinande galopp 
och satte mig på baken plums pladask 
och fick applåd av pöbel och patrask.

Men länge skulle ej min framgång vara 
- 'der schene Ajust', min kamrat, ni vet, 
försökte locka mig till rolighet, 
men det var stopp, jag kunde inte svara.

Jag bjöd nog till att säga he! och äh! 
men bjuda till hur mycket än jag ville, 
mitt gamla prövade pajazzosnille 
var som förvandlat nu till sten och trä.

Amfiteaterns blickar blevo buttra, 
och raden började att halvhögt muttra, 
och glåpordshaglet blev till slut orkan: 
'Gör konster, ynkrygg' och 'var kvick, din fan!'

Jag gjorde ännu ett försök att grina, 
men plötsligen rann sinnet till på mig 
och jag bröt ut: 'Fördömda byke, tig!' 
Då började de ruttna äggen vina 
från alla håll som kulorna i krig. 
Och som en störtskur, ifrån himlen fallen, 
det kom av gamla ben och äppelkart, 
en lösryckt bänklist slog mig hårt i skallen 
och som en död jag föll och allt blev svart.

Och när jag återkommit till besinning, 
jag låg i stallet på en knippa halm 
och kände blodet sippra ur min tinning 
och nästan kvävdes av kompostens kvalm.

Och nesan frätte mig och skammen brände, 
min själ sjönk djupt i grämelsens elände. 
Då hör jag lätta steg därutanför, 
det är Teresas lätta steg jag hör, 
och tänk ändå! - Teresa är så god! 
Och vem har mätt en kvinnas ädelmod? 
Kanhända själva skymfens övermått 
den ädelhjärtade till hjärtat gått? 
- Nu är hon här att gråta vid mitt bröst 
och torka av mitt blod och ge mig tröst 
och säga: caro, caro, povro mio!

Då hörde jag herr diplomatens röst, 
som sade: 'Alltså fredag klockan tio!'

Då svor jag till och borrade min hjässa 
i halmens tågor djupt och emot dessa 
min tinnings färska sår jag söndermol 
och skrek och skrattade och grät - och gol! 
Ja, verkligen - jag gol - det var en vana, 
en rolig konst ifrån min cirkusbana, 
som pièce de résistance jag brukat den 
och i min bittra sorg den kom igen. 
Sen steg jag upp, gick ut och drack och slogs, 
tills sorgerna med vettet ränt till skogs."

Han drack en klunk och nickade åt oss 
och tände så på nytt en papyross 
och gjorde sen sin bästa kapriol 
och stod på huvudet och grät och gol.

Det lyste genom skogen 
vid stranden av Loire, 
det gick en dans på krogen 
vid stranden av Loire.

Men den som stod på bordet 
var Guy de Montcontour, 
och den som förde ordet 
var Guy de Montcontour.

Och allt blev tyst i salen, 
när ministrelen sjöng. 
Han drack och gav pokalen 
åt närmsta man och sjöng:

"Döm, Normandie, och döm, Provence, 
döm, Frankrike, hans skuld, 
den mans, som stal la gaye science 
och sålde den för guld!

Döm, Frankrike, den man, som spillt 
sin sång på lögn för lön, 
döm, sköna Frankrike, ej milt 
Guilbert du Mont de Meune!

Hans sång var stolt i yngre år, 
ej krympt och vingestäckt, 
hans ungdom växte vild som vår, 
hans glädjetrots var käckt.

Men fegt till hovets kvalm han smög 
från sångens fria lag 
och sålde sig för guld och ljög 
sig till ett riddarslag.

Nu sjunger han i silkedräkt 
vid silversmyckat bord, 
hans kind är gul, hans blick är släckt, 
hans sång är tomma ord.

Hans sång är smicker blott och prål, 
hans sång är platt och dum, 
hans skrud är fin, hans själ har hål, 
hans rygg är böjd i krum.

Han är en man som sålt sin själ, 
ett tomt förtorkat skal, 
ett stoft i guldfodral, en träl 
i flöjel och sindal.

Han är en man, som har förspillt 
sig själv på lögn för lön, 
döm, Frankrike, döm icke milt 
Guilbert du Mont de Meune!"

"Ja, sköna sirater, vid Pluto, 
har skidan till värjan, du bär, 
de röja din konst, Benvenuto, 
- låt se, huru klingan är!"

Så ropade vännernas skara 
och mäster Cellini log. 
"Nå, fram med din stolta Ferrara, 
drag blankt!" - Cellini drog.

"Se hit, det är klingornas klinga, 
en bättre har aldrig fåtts, 
med den skall Cellini tvinga 
sig fram överallt på trots!

Vart hånsord från skamlösa strupar 
skall tystas med denna egg, 
med den vill jag slåss, tills jag stupar, 
helt ensam med rygg mot vägg!

Med den vill jag skydda min flicka, 
min konst vill jag skydda med den, 
med handen på den vill jag dricka 
en skål för min enda vän!"

Men hon, som bar kruset med vin i, 
blev blek och blev röd igen 
och viskade sakta: "Cellini, 
vad heter din enda vän?"

Han svarade: "Vänskapen flyter 
i havet som Tiberns älv, 
den vän, som ej vänskapen bryter, 
han heter så här - jag själv!"

Och tumlaren tog han från brickan 
och klingan i skidan han stack 
och slingrade armen om flickan 
och kysste och log och drack.

Jag vill ej vara ädel, jag vill ej vara god, 
de gode och de ädle de ställa upp sin stod 
i skönaste belysning på högsta piedestal 
med inskrift om bedrifter i hörnet av sin sal.

Sen stå de och betrakta sin älskliga bild, 
hur ädel är ej minen, hur god och blid och mild, 
de tänka i sitt hjärta: Si, allt är ganska gott! 
- men bakom står Hin onde och hostar så smått.

Nu är jag led vid tidens schism 
emellan jord och stjärnor. 
Vår idealism och realism, 
de klyva våra hjärnor.

Det ljugs, när porträtterat grus 
får namn av konst och fägring. 
En syn, som svävar skön och ljus 
i skyn, är sann som hägring.

Men strunt är strunt och snus är snus, 
om ock i gyllene dosor, 
och rosor i ett sprucket krus 
är ändå alltid rosor.

Idealet är här, idealet är där, 
idealet är likt sankte Pål, sankte Pär 
idealet är svart, idealet är vitt 
och likt påvens skägg av en egen snitt, 
idealet är lätt, idealet är tungt, 
idealet är gammalt, idealet är ungt, 
idealet är kärlek, idealet är hat, 
idealet är Tolstoys och Nietzsches prat 
- jag tror det är bäst, att en var har sitt, 
som jag har mitt.

Det lider mot slutet av biskopskalaset 
och biskopen klingar med gaffeln mot glaset 
och fyller det bräddfullt med skummande vin 
och blinkar i smyg åt sin vän Heurlin. 
Prostinnorna tystna, kaplanskorna tiga, 
och halvmätta suckar av vördsamhet stiga 
ur prostarnas djup, och bedrövat och tungt 
mot tallriken blicka kaplan och adjunkt. 
Av lyssnande andakt gå moln genom salen 
i väntan på ett av de frejdade talen, 
där biskopen plägar att utsmycka tron 
med tankfulla bilder och klangfull ton.

Men Foibos Apollon i gnistrande char 
olympisk och ljus över Thule far, 
och strålar från gudomens härlighet stanna 
bland lockarnas virvarr kring biskopens panna 
och skänka ett stycke av grekisk stil 
åt biskopens fina, förnäma profil. 
Och biskopen reser sig, ögonen ljunga 
av trotsets, men icke av trones sken, 
och attiskt är saltet på biskopens tunga 
och tankarna komma direkt från Atén.

Hur ystert de nakna kariterna springa 
från biskopens läppar, hur ystert de svinga 
kring salen i anakreontisk takt, 
hur ädel och stolt går historiens Klio 
som korledarinna förut bland de nio, 
hur skön kommer Eros i all sin makt! 
Om frihet är talet och adel, som kräver 
heroiska bragder, och skönhet, som väver 
sitt soliga skimmer kring allt som är, 
om guden i druvan och sången och dansen 
i segrarens blick under lagerkransen, 
i gratien som kvinnan i lemmarna bär, 
om enhetens gud i materien och anden, 
som härskar i alltet och lever i granden, 
om livet som lyckans och segrarnas ban 
i skydd av den store och mäktige Pan. 
Det är som lycksaliga korer hördes, 
det är som den eviga plektern rördes 
av Foibos Apollon med egen hand, 
det klingar i luften, det dånar i marken, 
centaurerna stampa där ute i parken, 
menaderna dansa på gårdens sand.

Och skogarnas åbor ur klyftorna lockas 
och fauner och nymfer i fönsterna skockas 
att le åt vårt vördiga prästerskap. 
Och biskopen tystnar, och prostarna titta 
förbluffade upp, och prostinnorna sitta 
och stirra och undra med öppna gap.

Men snart går en viskning i lön genom salen: 
"Herr biskopen blickar för djupt i pokalen, 
om detta får gå, så blir biskopen galen!" 
Från hus och till hus går den stora skandalen 
i hela den småländska jämmerdalen.

Det smattrar prat och slår boll och skrattar 
emellan träden vid Trianon, 
små markisinnor i schäferhattar, 
de le och gnola, lonlaridon.

Små markisinnor på höga klackar, 
de leka oskuld och herdefest 
för unga herdar med stela nackar, 
vicomte Lindor, monseigneur Alceste.

Men så med ett
vid närmsta stam
stack grovt och brett
ett huvud fram.
Vicomten skrek: "Voilà la tête là!" 
och monseigneur slog förbi sin boll 
och "qu'est-ce que c'est?" och "qui est la bête là?" 
det ljöd i korus från alla håll.

Och näsor rynkas förnämt koketta, 
en hastig knyck i var nacke far 
och markisinnorna hoppa lätta 
och bollen flyger från par till par.

Men tyst därifrån
med tunga fjät
går dräggens son
Jourdan Coupe-tête.

Ännu går dansen kring eken 
och dansen är mig kär, 
men går jag själv i leken, 
är sorgen också där.

Och sitter jag vid väven 
att söka mödans fred, 
då kommer sorgen även, 
och sorgen väver med.

Och vandrar jag i skogen 
en kväll att trösta mig, 
då vandrar sorgen trogen 
på samma tysta stig.

*
Den stolta Rhen, som tågar 
förbi små tysta hem, 
vad frågar han, vad frågar 
den stolte efter dem!

Hans bölja speglar häcken 
och slår mot trappans rand 
och tar sin gärd av bäcken 
och vaggar skum i land.

Av allt han ser han kastar 
ett vänligt återsken, 
men utan vila hastar 
till havs den stolta Rhen.

*
Jag mötte en flicka, hon bar sitt barn, 
hon rodnade skamset förlägen, 
hennes dräkt var lump, hennes namn var skarn, 
hennes hem var den ändlösa vägen.

Hon hade dock något att kalla för sitt, 
mot varandra de värmde sig varma, 
jag ville att flickans barn var mitt, 
jag ville jag vore den arma.


En natt gick Zarathustra upp på berget med sina lärjungar för att betrakta stjärnorna.

Och vid de sutto på berget och blickade upp mot himmelen eller skådade ned mot dalen, där skogen växte utmed branterna, sänkte Zarathustra sitt huvud och föll i tankar.

Därefter höjde han åter sitt huvud, talade och sade:

"Huru ofta haver jag icke sagt eder dessa orden: flyr dygden och befliter eder om det ont är! Ty I veten, att dygden är fåvitska trälars tal, och att det onda är ett gott för den, som är det ondas herre och icke tjänare. Och huru haver jag icke förmanat eder att älska och förkovra eder självandes och icke eder nästa! Ty livet är kort och den som gör andras gärning och icke egen, han skall vara såsom ett torrt träd, och det torra trädet kan aldrig varda till virke i den bryggan, som leder till övermänniskan.

Men när haver jag sagt eder, att I skolen binda människorna med band, på det I själva mån vara fria? Det är trälars sed, som till makt komma. Eller när haver jag sagt eder, att I skolen slå och förtrampa dem som tävla med eder om högheten? Det är trälsed.

Skåder ned på skogen, där många toppar skjuta upp över de andra! Månne det höga trädet varder högre, om de låga träden huggas ned? Eller höjer edra ögon upp till de tusen sinom hundratusen stjärnorna, som tindra i rymden! Tron I att den stjärnan Sirius glänser med klarare sken, om de övriga stjärnorna släckas? Det är småpiltars tro.

Så vakter eder nu för trälars sed och småpiltars tro, när I låten övermänniskan växa i eder! Ho vet, om den sig störst tänker är den störste! Och månne icke den ännu klenväxte, som stor växtkraft haver, är större än den redan storväxte, som mindre kraft haver av begynnelsen och allaredo uppfyllt sitt växandes mått? Så låter var och en växa och lysa efter sin art och förmåga och varer icke lågsinnade! Den där starkast lyser och störst är av alla, när alla äro i sitt fylle och sin fulländning, av hans frö och gnista skall övermänniskan framgå!"

Sålunda talade Zarathustra och hans lärjungar förundrade sig storligen.

Livssorlet forsar från staden, 
tung är den välvande kampens musik. 
Högt ur den dova kaskaden 
stänker ibland som ett skrik. 
- Här är det stilla, 
här ligger vattnet 
stilla i tigande vik.

Här är ödsligt och stilla, 
här är det långt från det verkligas strand, 
drömmarnas svävande villa 
väves om vatten och land. 
Luta ditt huvud 
hit mot min skuldra, 
se över relingens rand!

Tingen, som skymta på botten 
äro ej klippor och revlar och skär 
- ser du de glänsande slotten, 
ser du palatserna där? 
Sagans Atlantis, 
drömmens Atlantis, 
världen, som sjönk, det är!

Skinande vita fasader 
runt kring en skimrande marmorborg, 
heliga stoder i rader, 
gårdar och gator och torg! 
Nu är det öde, 
hän genom staden 
vandrar dess minne i sorg.

Guldet fick makt att förtrycka, 
rikmännens kast, en förnäm myriad, 
stal millionernas lycka, 
åt och drack och var glad, 
vann sin förfinings 
segrar, och nöden 
växte med segrarnas rad.

Så efter mäktiga öden 
sjönk och förgicks Atlantidernas makt, 
folket, som självt gav sig döden, 
ligger i gravarna lagt. 
Härligt begåvat, 
sjunket, förfallet, 
sist till sin undergång bragt!

Havet har prytt med koraller 
dödsdrömmens stad, där de hänsovne bo. 
Solljus likt stjärnskimmer faller 
matt över gravarnas ro. 
Algernas fibrer 
grönskande näten 
kring kolonnaderna sno.

En gång, ja en gång för oss ock 
slocknandets kommande timme är satt. 
En gång, ja en gång på oss ock 
faller väl slummer och natt, 
vagga väl vågor, 
lyser väl solens 
sken genom vågorna matt.

Staden, som sorlar från stranden, 
står på en grund, som är lera och slam. 
En gång går hav över landen, 
går över städerna fram. 
Över oss sorlar, 
över oss gungar 
folk av en främmande stam.

Skarp som nordanstormen, 
allas kamp mot alla 
kyler genom märgen 
och gör hjärtan kalla.

Det som lövomrankat 
lyste varmt i solen 
liknar snart en boning 
på en ö vid polen.

Men ännu där inne 
milda känslor bygga, 
sitta där och sörja, 
lutande och skygga.

Stundom de med möda 
kylans fjättrar skaka, 
vilja ut, men stappla 
frysande tillbaka.

Kampens bistra frostvind 
isar allt det varma, 
alltför kallt är livet 
för de veka arma.

Längre lider vintern, 
kortare blir dagen, 
mörkare blir mörkret, 
blekare bli dragen.

Tills de milda känslor 
alla ligga döde 
i sitt hem vid polen 
tigande och öde.

Om en fångstman kommer 
vindvräkt över haven, 
mötes han av ingen 
i den tysta graven. 

När sorgen kommer, som när natten skymmer 
i vilda skogen, där en man går vill, 
vem tror på ljuset, som i fjärran rymmer, 
Och sken som skymta fram och flämta till? 
På skämt de glimta och på skämt de flykta, 
vem tar en lyktman för en man med lykta?

Nej, sörja sorgen ut, tills hjärnan domnar 
i trötthetsdvala är den tröst vi fått 
- det är som vandrarn, som går vill och somnar 
på mossans mjuka dun och sover gott. 
och när han vaknar ur den skumma drömmen, 
ser morgonsolen in i skogens gömmen.

Fylgia, Fylgia, fly mig ej, 
när jag drags av det låga mot dyn, 
du skygga, förnäma, sky mig ej, 
när med lumpna tankar jag skymmer din rena gestalt, 
som svävar i skönhet och stjärnglans 
och drömmar av ljus för min syn 
så nära mig, 
men så fjärran dock 
som den fjärran, fjärran skyn, 
du eftertrådda, du oåtkomliga, 
du flicka av skönhetslängtan, 
du väsen i dräkt av livets skiraste silverskir 
med lyckliga drag och kärlekens skäraste törnrosskimmer i hyn. 
Fylgia, Fylgia, fly mig ej, 
du skygga förnäma, sky mig ej, 
du min skönhetslängtan, 
som mot dagens sorger 
är min skyddande tröst i nattens syn! 

Svara, giv rätt åt den stoftgrandfödde, 
Moira, som dolt dig i mörker och natt, 
formande Kaos och länkande Kosmos’ gång.

Varföre födas och dö vi, 
varföre stappla vi livskvalbrutne 
släkt efter släkt invid dödens brant? 
Vi göt du giftet av längtan i barmen, 
vi har du satt oss omätliga mål, 
medan du dock slungar vandrarn i djupet 
just vid hans första försökande fjät? 
Är du blott slumpens ymnighetshorn, 
gjutande evigt en varelseström 
syftemålslöst genom ändlösa rum? 
Är du en ondskefull dämon, 
skapande väsen för gyckels skull, 
väsen att leka med, 
väsen att pina, 
väsen att döda för ro skull? 

Även jag har sett den gamle vandrarn, 
sedd av världens skalder, vart han kom, 
men han var ej lik den bittre klandrarn, 
icke trotsarn inför Herranom, 
icke sörjarn, som de sjunga om.

Det var sent en afton härom året, 
dungen susade sin sommarsång, 
sjön gick böljegång mot videsnåret, 
där jag låg i gräset i kvällen lång, 
drömmande om livets böljegång.

Mången gammal halvförklungen sägen 
drog förbi min själ i brokigt tåg, 
där jag låg och stirrade mot vägen, 
halvt till sömn förförd av vind och våg 
- men med ens ett underting jag såg.

Ty där höjde sig vid närmsta backe 
världsomvandrarens titanfigur, 
tiden tyngde på hans gamla nacke, 
härjad var han hårt av ur och skur, 
men massiv och väldig som en mur.

Bredden av hans skuldror fyllde måttet 
utav vägens bredd från tall till tall. 
Och hans pannas valv var mörkt som brottet, 
mörkt som skuggan av det syndafall, 
som all tid har tyngt på världen all.

Och i blicken låg ännu den pina, 
som i människornas liv den lagt, 
denna makt, som älskar att förtvina 
vad den själv till sol och lycka bragt, 
födelsens och dödens hårda makt.

Men i silverskäggets munvik drog det 
som till ett föryngrat löjets drag, 
mitt i ögats dystra pina log det 
som mot nattens moln en nyfödd dag, 
full av hopp och värme och behag.

Och förundrad såg jag gubben stiga 
utför branten närmare mot mig, 
jag var upprörd, kunde icke tiga, 
och jag sade: "Vad kan glädja dig, 
vandrare på den fördömdes stig?"

Och han log och sade: "Jag har lidit, 
men min plåga är ej mer så tung. 
Medan seklen trögt och tungsamt skridit, 
har jag känt mig mer och mera ung, 
jag blir glad till slutet som en kung.

I min själ har droppat ned en droppe 
av ett löje över livets lott, 
det är någonting på tok däroppe, 
det är somt Vår Herre missförstått, 
även han förväxlar ont och gott.

Lyckan kommer, sorgen kommer även, 
som ett tjuvpojkstreck av något barn, 
någon står och smusslar in i väven 
av vårt liv ett nyckfullt spunnet garn, 
som till helgon gör oss eller skarn.

Världsförloppet vecklar ut sig galet, 
det är komiskt mitt i all sin ståt, 
därför ler jag åt det långa kvalet, 
det är icke värt en klagolåt, 
när all världen är att skratta åt!"

Och han gick, det sågs ännu på nacken, 
hur han mumlade ibland och log, 
sist försvann han vid en krök av backen, 
aftonsolen bakom bergen drog, 
vinden susade och vågen slog. 

Frågas: "varför blanda
högt och lågt så där,
mot det helas anda
olikarten skär?"
- svarar jag så här:

"När i huvudstaden
just ett regn har slutat,
medan vaktparaden
under dån av trummor
nalkas slottsfasaden,
ser jag alla slagens
folk i trängsel trång,
torgens gamla gummor,
som på fisken prutat
förmiddagen lång,
processionens trista
tåg med lik i kista,
barn i skratt och språng,
ynglingar som nicka
hemligt åt en flicka,
sneglande åt lagens
vakt med gömd battong,
prinsarna och kungen
tätt vid tiggarungen
och två män, som dricka
i en trappnedgång,
men ur Mälarvågen
stiger Irisbågen
högt mot högt som spång.

Kunde ögat skåda
bilden av det hela,
kunde örat höra
strängarna, som spela
huvudmelodin,
kunde sedan båda
konstfullt sammanföra
allt i symfonin,

visste då vårt öga,
visste då vårt öra
att det högsta höga
och det lägsta låga,
våra tankar våga
dröjande beröra,
såsom toner höra
med i harmonin.

Men de skilda ljudens
helbegrepp är gudens,
icke människans,
formernas och skrudens
sammansyn är hans.

När min blick vill famna
formens, dräktens, färgens
allt av blott en timmes
liv vid Mälarns vik,
ser den skymt och stycke,
ser den glimt och flik.

Vill mitt öra samna
allt i enhet, hör det
tonstänk lika bergens
ekon av musik,
intet mer, vad gör det,
blott en själ förnimmes,
blott av liv ett tycke
är i stänk och flik. 


Jag håller fest, med mina vers till gäster,
det dricks otroligt och det skryts förfärligt
likt fulla riddare och mätta präster,
men deras glada rus är icke ärligt.
 
Och hovmansversar stiga fram och buga,
hur välskt och sirligt är ej allting skrivet,
jag tror dem icke, dessa rim, de ljuga,
de bringa sist mitt samvete om livet.
 
De tala lättsint ord, det är att dölja
att uppror mot mig själv i skymning tassar,
med kappans lätta sidenveck de hölja
ett tvivels dolk, att bruka när det passar.
 
Jag grips av skam för detta falska gyckel,
för mina ark i ett av skåpets gömmen
jag vrider om i bittert hån min nyckel
och rider ut och slänger den i strömmen.
 
Ty mina dagars ro, min sömn om natten,
ha de förött med all den Håtunleken,
den glada leken med de lömska spratten,
den glatta minen och de dolda sveken.
 
*
 
Men Bjälboätten är dock Bjälboätten
och ingen boskap förd till slakt från betet,
så får väl nåden då gå före rätten,
för agnars ondhet bränner ingen vetet.
 
Jag öppnar bommarna på nytt, jag banar
mig vägen fram till deras fängselkammar
och medan dunkelt framtidsont jag anar,
jag står i dörrn i vankelmod och stammar:
 
"Så gån härut, I hertigar av meter
och riddare av rim, jag löser bandet,
och riden ut att göra mig förtreter
och föra ofog över hela landet!"

I någon nu förklungen lore
det finns en gammal regel,
att, om en man vid spegeln står
och ser i ögats spegel
 
sig själv, men annars inget är
att se i ögonringen,
så hålles han av ingen kär
och älskar heller ingen.
 
Men om en man har värme kvar
att hålla av en kvinna,
skall denna kvinnas bild stå klar
på ögats regnbågshinna.
 
Det är väl skrock, jag vet ej än,
om jag skall tro på regeln,
men hur det var, jag mindes den
en dag, jag stod vid spegeln.
 
Jag såg och såg - min egen min
av clown, som är allena,
hans vissna kind, hans trötta grin
av fjasko på arena.
 
Och all den sorgenatt, som låg
så svart i ögonbrynen,
jag såg och såg, men hur jag såg,
jag såg mig själv i synen.
 
Jag såg mig själv, jag sade: "Hej,
du dotter av min moder,
du liknar allt ett konterfej
av din förfallne broder!
 
I ädelt skick och fint behag
vi äro ett, vi tvenne,
jag har mig själv till hustru, jag,
och avlar barn med henne!
 
En pussig ätt av sång och skämt
och burschikosa tankar
med humor av begravningsklämt
och hopp av tappat ankar!
 
Små änglar med sin faders min
av clown, som är allena,
hans vissna kind, hans trötta grin
av fjasko på arena!
 
Men kärlek till sig själv gick an
i brist på älskarinna,
om icke också den förbrann
som kol i mull förbrinna.
 
Jag är en grop med utbränt kol
av innebrända lustar,
jag pustar eld med alkohol,
det flammar, när jag pustar.
 
Jag blossar till, jag domnar ner
bland askan i detsamma,
jag vill slå högt, jag vill ha mer
än flämtet av en flamma."
 
II
Jag satte mig att dricka
från morgonen till kvällen,
jag sökte alla ställen
med alkohol och flicka.
 
Men glädjeflickan smektes
med yrkesmässig kyla
och kunde icke skyla,
hur litet hon bevektes.
 
Och vinterkall som fisken,
som frusit fast vid isen,
för smickret och kurtisen
var hon, som satt vid disken.
 
Jag gick och drev i parken,
där silkefloren vifta
och sommartygen skifta
som blomsterprakt på marken,
 
där högsta dameliten
i finhet lyfter släpen
från ankeln, späd och näpen,
och hälen, smal och liten.
 
Jag fångade i hasten
av mötena på vägen,
halvt fräck och halvt förlägen,
de bästa ögonkasten.
 
Jag följde genom staden
den kjol, som vackrast röjde,
hur formerna sig böjde
i höften och i vaden,
 
den växt, som mest flöt över
av all den kraft av kvinna,
den ström av älskarinna,
en stackars karl behöver,
 
den blick, som störst och varmast
gav ut den största slanten
åt den vid rännstenskanten,
som var på kärlek armast.
 
Och oförskämd som slusken,
som skådat bättre tider,
men tyst som den som lider
av paltorna och snusken,
 
jag stod vid rännstenskanten
och såg och såg på flickan
och drog min hand ur fickan
och tiggde stumt om slanten.
 
"Ack giv den arme saten
ett korn av överflödet,
en bit av brödet,
en liten sked av maten!
 
Giv hit en vecka bara,
ett dygn, en natt, en timma,
som kärlek att förnimma,
anamma och bevara!
 
Åtminstone beskär mig
en fattig kyss att minnas
som tecken av en kvinnas
behag att vara när mig!"
 
Men även hon, den rika,
som mest lät kraft gå av sig,
den flödande, som gav sig
till bröd åt alla lika,
 
hon kunde endast skaka
på huvudet och tänka:
"Ja väl, om du kan skänka
mig någonting tillbaka!"
 
III
Men med chokolad i takets plåtar
står kalifens borg av skär krokan
i ett fönster vid ett torg i stan.
Nedanför i en av borgens båtar
står en sockerprins och gör små låtar
på en gul gitarr av marsipan.
Bakom borgen med stramalj och garn,
lik en fånge i kalifens riken
och med minen av ett ensamt barn,
sitter fröken, som står för butiken,
och hon går och hon rör sig och gör sin vakt
över sockerkalifens pappersprakt.
 
Ja, du liknar allt en herdetös,
som slavinna hos kalifen fången,
frihetsarten har du kvar i gången,
den är gosslikt glad och graciös,
men ditt huvuds mjuka böjning för mig
har ett fångens vemodsdrag, som rör mig.
 
*
 
Och därinnanför i sidokammarn
är ett soffhörn, där jag många gånger
satt och drack min porters bittra kalk,
medan pinan slog med kopparhammarn
och mitt sinnes självförakt och ånger
hörde domens hårda syndabalk.
 
Och när flickan såg mig sitta där,
lik en trött och sjuk och söndersliten
rövarhärjad ökenresenär,
var hon alltid såsom samariten
i den gamla kristna sagan är,
göt hon alltid, såsom skrivet står,
löjets balsam, som till löje smittar,
göt hon vin av medlidsamma tittar
i den arme resenärens sår.
Milda flicka, är du nu som då,
då är gott hos dig, du milda flicka,
jag är törstig, giv mig tröst att dricka,
ty till dig, du milda, vill jag gå.
 
Ej ett öre, ej en vitten
gåve jag för hela flickan,
var ej löjets glimt i titten,
som hon ger armén på brickan,
batteri vid batteri,
när hon räknar: "Vänta - åtta!
Det skall vara gräns och måtta,
snälla goda rara Ni!"
 
Ej en spik, en knapp, en trasa
gåve jag för flickan hel,
om en min av dygdig fasa,
sipp och stygg och dum och stel,
med sin dödningsskalles döda
kalla skräck förfulat skyn,
skyn den rena, skyn den röda
som förskönar hyn,
när jag biktar alltför äkta
ångerbittert syndaväckta
bikter från mitt liv i dyn.
 
När jag lallar: "Jag har ött mig
sjuk och led på flickor, jag,
jag har levt som Leviatan
dag och natt och natt och dag,
jag har varit full på gatan,
jag har gjort en dam, som mött mig,
skamliga förslag",
blir hon röd och sorgsen bara,
säger bara: "Je bevara,
kan Ni inte låta bli
sånt med flickor, snälla rara
kära fina goda Ni!"
 
Titta bort från det att jag är drucken,
titta bort från det att jag är kal,
kom ihåg, att när en nöt är sprucken,
finns dock kärnan i sprucket skal!
 
Låt oss låtsa du är odalisken,
som står fången på en hög altan,
och altanens balustrad är disken,
jag är prinsen av marsipan.
 
Hör du cittran, hör mitt vackra styckes
sång om sorg vid fjärrankällans brädd,
flicka, vet, jag är ej den jag tyckes,
är förvandlad och går förklädd,
 
är en man, som kommit hit från Hellas,
och Narkissos är det namn jag bär,
i min egen spegel i en källas
mörka våg var jag fordom kär.
 
Mycket väsen har min kärlek vållat,
skogen fylldes av min klagolåt,
Afrodite har mig då förtrollat
till den stackarn du småler åt.
 
Ja, du ler, din själ är lik min egen,
den vill gråta, men den ler sin gråt,
låt oss följas åt, se här är stegen,
låt oss fly i kalifens båt.
 
Var välsignad, milda ömsinthet
var välsignad åter,
du som allt förlåter,
fast allt uselt i mitt liv du vet.
 
Var välsignad du, som ej gav tröst
som en nåd från ovan,
men som kärleksgåvan
från en syndig fattig flickas bröst.
 
Du är vin för törst och bot för skam,
du är mat i svälten
på de magra fälten,
där min trötta levnad linkar fram.
 
Men drömmar äro drömmar,
och ord äro ord,
nu sitter du och sömmar
som förr vid ditt bord
och tittar genom fönstret
och tänker milda tankar,
mens vackert efter mönstret
sig blomsterslingan rankar.
 
Och ensam med mitt fula
mig själv i en kula
jag står förstämd och blickar
i spegelns glas som förr,
mig tycks en flicka nickar
i ögats öppna dörr,
i själva irisringen,
men strax så är det ingen.
 
Blott samma gamla Ego,
som icke kan betagas
och icke ändra sig,
om och från himlen stego
en gammal gudasagas
kariter ned och nego
och liknade dig
och rodnande tego
och längtade tysta
i smyg att bli kyssta
av mig.
 
Ty jag är dömd att veva
mitt verspositiv,
och du är gjord att leva
ditt älskande liv,
det är som kärleksfrasen
mot smeket av handen,
som blommorna mot vasen,
som orden mot anden.


Men att evigt krankt betrakta
sina sjuka drag och miner,
se, hur döden lömskt och sakta
härjar oss till grå ruiner,

det är pina utan ände,
spanska stövlar, hjul och stegel
- bäst att le åt sitt elände,
bäst att slå itu sin spegel

Bäst att taga bördan på sig,
le åt åldern, som förtorkar
män till gubbar, bäst att slå sig
fram, så länge hoppet orkar!

Håna livet, när det hånar
kallt och hatfullt: vrid dig, sväng dig
undan ödet, håret grånar,
du är utnött, gå och häng dig! 

Jag drömmer att jag vandrar med påken i hand
förbi hela världen,
ser ängar och gärden
och hus invid vägarnes rand,
men har inget hem eller land.
Min kind är förfrusen och mörkröd och fnasig,
min byx är så trasig,
det glappar och glappar och slår, när jag går,
mustaschen så stelt som en skurborste hänger,
och ur mina känger
det pekar två smutsiga tår.

På stenar jag vilar, i gårdar jag tigger,
i lador jag ligger
för tack, det är billigast köp,
för mynten jag fått jag i krogarne super
mig full, så jag stuper
i sömn på den fläck, där jag söp.

Och skrovlig är basen
och dyster och rasen
av brännvin och hosta och hat,
men gör sig så spak, när jag jämrar och gnäller
så fromt, när det gäller
att tigga en skilling till mat.

Jag strövar, jag vandrar, där ingen jag känner,
jag har inga vänner,
man ger att bli kvitt mig snart,
och intet är mitt utom påken och påsen
och dyrken till låsen
och flaskan med skvätten jag spart.

Och går jag förbi, där ett bröllop firats
och grindarna sirats
med slingor av björk och syren
och flocken av flickor i lönnlunden glammar
och under dess stammar
till kvälls dukas borden av sten,

jag tänker i drömmen: en gård och en kvinna
att koka och spinna
gott varmt åt en trött fattig fan,
en fäll och en säng, där en usling kan ligga
och slippa att tigga
vart mål, som en annars är van,

det kan en väl önska, men djävlar anamma,
det gör väl detsamma,
en föds och föröds, tills en dör.
Till gården hör husan och katten och kusken,
men slusken, men slusken
och tjuven är jämt utanför.

Och ont sticker blickarnas hätskhet ur lunden,
och argt gläfser hunden
åt grinden, där trött jag i drömmen står,
jag vänder mig långsamt åt vägen därute,
jag drömmer mig önska, att åter jag sute
i häkte och nappade blår. 

"Hör på, kära vän, och skål, kära vän,
drick ur, kära vän," sa Fina,
"det goda en gjort, det får en igen,
för ont, som en gjort, får en pina,
månntro jag kan komma till himmelen än
precis som en laggift fru,
häll i, kära vän,
drick ur, kära vän,
hör på, vad tänker du?

Jag håller ju av och jag tycker ju om
varenda student, som jag känner,
om också vår hela studentkår kom,
jag höll dem väl alla för vänner,
när fästmör och systrar ge sjutton i dem,
för det de ej sköta sig,
då ha de ett hem,
då ha de ett hem,
då ha de ett hem hos mig.

Vackra Klas, som du såg, fina John, som du minns,
det är gossar, som duga," sa Fina,
"och den svarte Karl Filip, du vet, är en prins,
är en prins ibland gossarne mina,
och den långe, du kommer ihåg, vet du, den,
han är också så vacker och snäll,
men se du, kära vän,
men se du, kära vän,
är min älskade vän för i kväll.

Utan mig inga kyssar och sådant ni fått,
men fått hålla er stilla om natten
och fått griniga miner av mostrarna blott
och allsingen porter, men vatten
- se hos mig får en sjunga så mycket en vill,
och hos mig har vi bröllop var natt,
och jag bjuder ju till,
och jag bjuder ju till,
så studenterna ha litet glatt.

Det är vilt detta här och det går väl på tok
med oss alla studenter," sa Fina,
"men så blir en väl gammal och klok som en bok
och får sitta och sucka och grina,
tills en far upp till himla, jag tror inte än
att Gudfader är butter och snål,
vad tror du, kära vän,
och häll i, kära vän,
och drick ur, kära gosse, och skål!" 

När jag steg i land,
där druvorna lysa
på Lycklands strand
och flickorna mysa
på stranden i blomster och band,

go on, tänkte jag,
känn mynten i fickan,
i dag är i dag,
den vackraste flickan
om halsen och höfterna tag!

Hon gav mig en titt,
jag kom till ett näste,
där vin ficks fritt,
och vinlöv hon fäste
huldsaligt om huvudet mitt.

Och i mitt schatull
med tärningen lekte
jag Lycklands gull,
mens flickan mig smekte
så saligen ljuvlighetsfull.

Men bönderna där
i Lyckland trängde
mig riggen för när,
och tillhyggen svängde
de bönderna, bönderna där.

"Hej, leden är trång,
nu näven håll knuten
och taljan i gång,
se opp från kikuten,
ohoj, alle boys, kom along!"

Och ilsken och full
jag slog och jag spände
tre bönder ikull,
min käresta rände
åt skogs med mitt Lycklandsgull.

Det small och det ven,
de flängde mig sönder
med käppar och sten,
förbannade bönder,
de slogo mig halt i ett ben.

Så steg jag ombord,
men stödd på en krycka
och lappsalvsmord,
av Lycklands lycka
och viner och flickor förgjord.

Till sorg blir all glans
och halt får en vanka
omkring efter dans,
ens vinlövsranka
blir hård som en hagtornskrans.

Men skål, alle boys,
gör fast alle trossar,
och skål, alle boys,
god natt, alle gossar,
nu går skeppar Lyckman till kojs! 

Dagningen växer och vägen svalkas
kylig i fukten av daggens dropp,
trampet av klapprande hovar nalkas
hastigt i trav och galopp.

Solen går upp, över skyarna svävar
skimret av morgonen rosenrött,
hultens och moarnas harar och rävar
sova i gömslena sött.

Endast de hastiga hovarnas klapper
slår genom tystnaden snabbt och ljutt,
medan en ekorre, skrämd, men tapper,
gör över vägen ett skutt.

Just vid svängen, där glimtarna sticka
sylar i skuggorna vasst och bjärt,
kommer en ridande ståtlig flicka,
hög om barmen och smärt.

Skummet stänker om betselstålen,
hårdare, tätare tyglen dras,
ond är flickan och trilsk är fålen,
bägge om makten tas.

Flicknäven hårt om spöt sig knyter,
medan hon ropar ett kärvt: "Du skall!"
Stramt om de präktiga höfterna flyter
ridkjolens plastiska fall.

Klatsch på klatsch och tyglarna lösa,
nu har hon väldet och nu bär det av,
skräckens och lydnadens andar fösa
hingsten framåt i trav.

Hövligt jag griper åt hattens brätten,
tagen av synens skönhetsmakt,
men med en flyktig blick åt lornjetten
ler hon med kallt förakt,

nickar kort, som hon tänkte: "Stackar,
närsynt och skallig som männen mest,
ynkryggar, krokryggar, tramp för klackar
åt valkyrior till häst!"

Hovarna dåna och släpet flyger,
synen försvann med den hast den kom,
ekorren tyst utmed grenarna smyger
fram för att se sig om.

Ja, jag har sett mig och läst mig, fröken,
närsynt i nattlivets svartkonstbok,
levat mig skallig i punschen och röken,
tryckts under usla ok,

lärt mig i tungsinnets ödsliga håla
livstumlets bubblande kittelkok,
vilja och mäkta, betvinga och tåla,
härda mig stark och klok.

Därföre orkar jag ostört njuta
sköldmögestalternas fägringsprakt,
ock när de hånfulla ögonen skjuta
hat eller kallt förakt. 

Det är skimmer i molnen och glitter i sjön,
det är ljus över stränder och näs
och omkring står den härliga skogen grön
bakom ängarnas gungande gräs.
 
Och med sommar och skönhet och skogsvindsackord
står min hembygd och hälsar mig glad,
var mig hälsad! - Men var är min faders gård,
det är tomt bakom lönnarnas rad.
 
Det är tomt, det är bränt, det är härjat och kalt,
där den låg, ligger berghällen bar,
men däröver går minnet med vinden svalt,
och det minnet är allt som är kvar.
 
Och det är som jag såge en gavel stå vit
och ett fönster stå öppet däri,
som piano det ljöd och en munter bit
av en visa med käck melodi.
 
Och det är som det vore min faders röst,
när han ännu var lycklig och ung,
innan sången blev tyst i hans dödssjuka bröst
och hans levnad blev sorgsen och tung.
 
Det är tomt, det är bränt, jag vill lägga mig ned
invid sjön för att höra hans tal
om det gamla, som gått, medan tiden led,
om det gamla i Alsterns dal.
 
Och sitt sorgsna och sorlande svar han slår,
men så svagt som det blott vore drömt:
"Det är kastat för vind sedan tjugo år,
det är dött och begravet och glömt.
 
Där du kära gestalter och syner minns,
där står tomheten öde och kal,
och min eviga vaggsång är allt som finns
av det gamla i Alsterns dal."
 
II
 
Och här är dungen, där göken gol,
små tösor sprungo här
med bara fötter och trasig kjol
att plocka dungens bär,
och här var det skugga och här var sol
och här var det gott om nattviol,
den dungen är mig kär,
min barndom susar där.
 
III
 
Här är stigen trängre, här är vildskog,
här går sagans vallgång vild och lös,
här är stenen kastad av ett bergtroll
mot en kristmunk långt i hedenhös.
 
Här är Vargens gård av ris och stenrös,
här ljöd Vargens tjutröst gäll och dolsk,
här satt Ulva lilla, Vargens dotter,
ludenbarmad, vanvettsögd och trolsk.
 
Här går vägen fram till Lyckolandet,
den är lång och trång och stängd av snår,
ingen knipslug mästerkatt i stövlor
finns att visa oss, hur vägen går.
 
IV
 
Kung Liljekonvalje av dungen,
kung Liljekonvalje är vit som snö,
nu sörjer unga kungen
prinsessan Liljekonvaljemö.
 
Kung Liljekonvalje han sänker
sitt sorgsna huvud så tungt och vekt,
och silverhjälmen blänker
i sommarskymningen blekt.
 
Kring bårens spindelvävar
från rökelsekaren med blomsterstoft
en virak sakta svävar,
all skogen är full av doft.
 
Från björkens gungande krona,
från vindens vaggande gröna hus
små sorgevisor tona,
all skogen är uppfylld av sus.
 
Det susar ett bud genom dälden
om kungssorg bland viskande blad,
i skogens vida välden
från liljekonvaljernas huvudstad.

Jag minns ett gammalt lågt gemak
med mörknad rämnig gips i tak.
Och dovt från kvarn och såg vid ån
hörs hjulens brus och forsens dån.
Och gammaldags är möbelns snitt
och bukigt bred och dryg,
med svängda ben i guld och vitt
och blommigt övertyg.

Ur hörnet stirrar skum och svart
i brons en byst av Bonaparte.
Från vägg till vägg hans vita ham
i bleka stålstick rider fram
vid Austerlitz, i Jenas slag,
vid Berezinas bro,
från segertåg till nederlag
på väg till Waterloo.

En dammigtvit Karl-Johans-byst
fixerar kejsarn stelt och tyst.
Den långa näsan pekar djärvt,
den strama läppen tiger kärvt,
beredd att plötsligt slunga ut
i brusande kaskad
vulkaniskt hett om en minut
en våldsam gascognad.

Ett gammalt skåp av masurbjörk
med tung skulptur, massiv och mörk,
bär romantikens dikt i famn,
och rygg vid rygg och namn vid namn
står Atterbom med stab och här,
Tegnér är med som gäst,
och Sarons liljeskald är där
och Törnroslärans präst.

En fluga surrar av och till,
men urets pendelknäpp står still,
sitt kvalm jasminers ånga strör
ifrån buskagen utanför,
och stark står doften ur en vas
från torra törnrosblad,
det blänker svagt ur slipat glas
i kronans prismors rad.

Och årbräckt mellan fönstren står
klaveret stumt sen sexti år,
men framför på dess nötta stol
jag drömmer fram i korngul kjol
och korkskruvslock och spetsfischy
en faster av min mor,
som blek orange är hennes hy
och blicken mörk och stor.

Och trånsjuk som en vallmodröm
hon sjunger sången vek och öm,
mens nacken vaggar av och an,
med kärleksord från Ispahan,
om Bulbul och Papilio
och om violers sorg,
om rosenkval och liljero
i Demiurgens borg.

Av ambrarök och saronsdoft
och fjärilsfjun och blomsterstoft,
törnroseri och oförnuft
jag känner fylld gemakets luft;
på fin och lätt och liten tå
framsmyga feer små,
och andevaktlar hör jag slå
från varje vinkelvrå. 

Och minns du Ali Baba
och minns du vår gröna
syrengrotta, lummig och sval,
där mörk som den sköna
sultanan av Saba
och brunögd och spenslig och smal,
du satt och förtalde
en saga, du valde
bland en tusen en nätters tal.

Och kjolen av siden,
du ärvde bland arven
från mormors dagar,
var mjuk såsom råsilkegarn,
en slik, som med tiden
man ändrar och lagar
med klippet och skarven
åt döttrar och döttrarnas barn.

Och gott var att luta
sitt huvud mot silket
och njuta var beta
av sagornas bröd i vart ord
som sparvarna njuta
vid neket, på vilket
det bästa de veta
är satt som på gästabudsbord.

Och minns du Ali Baba
och andarne och fasan
och undren och värmen
i öknarnes brännande sand,
och minns du Abu Hasan
med toffeln i ärmen,
du drottning av Saba
och Bagdad och Wak-Wak-land? 

Liljavit och rosa,
till bot styr sin kosa
vart bi,
sommarn är så unger,
hela släkta sjunger
samma melodi,
kära, kära ni.

Allihopa ropa:
"kära, kära ni,
vi, vi, vi,
vi ska hålla hopa!"

*
Snögen faller tunger,
räven går i hunger,
och ulven ger tjut.
Släkta brukar truten
mot släkta: "släng ut'en
och ställ'en bakom knuten,
gå ut, ut, ut!"

"För var och en har sitt, du,
och var och en för sej
och dej, dej, dej,
dej håller jag från mitt, du!"

Släkta går och gnatar
och hotar och hatar,
processar och spar,
för släkta bär det utför,
den ene är det slut för,
den andre köper krut för
det sista han har
att ända sina dar.

Släkta går och lider,
mens året det skrider
mot sommaretider
och lövgrön maj,
aj, aj, aj,
i hjärtat, i hjärtat det svider!

Rosarö och lilja,
och sorg är att skilja
en ros från sin rosendegren,
sommarn är så fager,
hela släkta drager
i sommarns ljusa sken
till gårds i hemallén.

Släkta står på trappa
och släkta vill klappa
släktas rock och kappa
kära, kära ni,
hela släkta gråter:
och välkomna åter,
kära, kära ni!

Allihopa ropa:
"Kära, kära ni,
vi, vi, vi,
vi ska hålla hopa!" 

Det var den glans av solen,
en majdagsmorgon giver,
om hennes bara hår,
ett vårens vaj i kjolen
av törnroshäck, som kliver,
och vit syren, som går.

Och hon var het om kinden
av gången och av vinden
och badet som hon fått sig
av kalk och lut i grannars
kikut i glugg och dörr,
och blyg men ändå trotsig
och rödare än annars
och vackrare än förr.

Och ögats djärva gnista
bar bud om allt det varma
som spränger alla band,
när alla knoppar brista
och alla bäckar larma
i kvinnosjälens land.

Det var som hela våren
med lärkorna i täten
och sipporna i spåren
och snabb och glad i fjäten
drog ut att fånga mig
och kysste mig och lade
sitt bröst mot mitt och sade:
"Håll av mig, var när mig
och tag mig och bär mig
nu strax hem till dig!" 

Det lider allt emot kvälls nu, 
och det är allt mörk svart natt snart, 
jag skulle allt dra till fjälls nu, 
men här i daln är det allt bra rart.

På fjällets vidd där all storm snor 
är det så ödsligt och tomt och kallt, 
det är så trevsamt där folk bor, 
och i en dal är så skönt grönt allt.

Och tänk den fagra prinsessan, 
som gick förbi här i jåns 
och hade lengult om hjässan, 
hon vore allt mat för måns.

Det andra småbyket viker 
och pekar finger från långt tryggt håll, 
det flyr ur vägen och skriker: 
tvi vale för stort styggt troll!

Men hon var vänögd och mildögd 
och såg milt på mig, gamle klumpkloss. 
fast jag är ondögd och vildögd 
och allt vänt flyktar bort från oss.

Jag ville klapp'na och kyss'na, 
fast jag har allt en för ful trut, 
jag ville vagg'na och vyss'na 
och säga: tu lu, lilla sötsnut!

Och i en säck vill jag stopp'na 
och ta'na med hem till julmat, 
och se'n så äter jag opp'na, 
fint lagad på guldfat.

Men hum, hum, jag är allt bra dum, 
vem skulle sen titta milt och gott, 
en tocken dumjöns jag är, hum, hum, 
ett tocke dumt huvud jag fått.

Det kristenbarnet får vara, 
för vi troll, vi är troll, vi, 
och äta opp'na, den rara, 
kan en väl knappt låta bli.

Men nog så vill en väl gråta, 
när en är ensam och ond och dum, 
fast litet lär det väl båta, 
jag får väl allt frumla hem nu, hum, hum. 

Han steg in och han sade: "God kväll,
kära far, kära mor, tack för sist!"
Och han satte sig ned på spisens häll,
han var mager av vandring och brist.
 
Vid hans fot låg hans bössa och jägaredon
och en klunga av vilt ifrån heden och mon
och en vidvingad tjäder han lyfte vid klon:
"Tag emot, det är tacken för sist!"
 
Ifrån elden det flammade rött
över jägarens mörka gestalt,
medan moran skar stycken av kött
och av korv och av skinka och palt.
 
"Han är trött, han har gått sina modiga fjät,
sätt sig till, tag sig för, håll till godo och ät,
och en sup skall han ha, tacka näcken för det,
det är bistert där ute och kallt!"
 
Gamla mormor, som tvinnade garn,
lät den surrande spinnrocken stå,
och omkring stodo jäntor och barn,
för att höra, hur Malmen gick på.
 
Men han var ej så lustig som annars han är,
och han sjöng inga visor som sist han var här,
han var mulen och tyst, han var butter och tvär,
och han ljög ej så muntert som då.
 
II
"Hör nu, Malmen," sade moran,
"var är flickan, som du hade
här om sistens till att draga
allt ditt gods av vilt och skinn,
hon, den stackarn, som du sade
vara hustru din?
 
Hon var skygg som skogens hare,
men hon följde dig i hälen
som en jakthund följer husbond,
som din häst ditt lass hon drog,
slita fick den trogna själen
nog och mer än nog."
 
"Är det Britt-Lis som I menar,
hon fick stryk, tills hon blev trogen,
eller Marja eller Kersti,
jag har många hustrur jag,
och mitt bröllop står i skogen
mest varannan dag.
 
När jag kom från Älvdalskanten,
över Vitsand högt i fjället,
satt där en som grät och sade:
'Käre Malm, stig in, stig in!'
När jag närmare såg på skrället,
var det hustru min.
 
Och min sista koppardaler
gav jag konan i föräring,
och jag sade: 'Vill du hava
mera sen, så tigg och stjäl,
torka dig i synen, käring,
jag har brått, farväl!'
 
Och när jag kom ner till Fryken,
stod en flicka där, som bar sin
dibarnsbyting i en trasa,
och hon skrek åt ungen sin:
'Gulle lelle, titt på far sin,'
det var hustru min.
 
Och åt Rottnen till på höjden
långt åt skogs vid Mällafalla,
kom två kvinnfolk och en barnskock,
då, vet moran, blev jag flat,
alla gräto de och alla
tiggde de om mat.
 
Alltihop, så var det fantfolk
av den allra värsta välta,
svarta kvinnfolk, svarta ungar,
och mitt svar till alla var:
'Är du hungrig, får du svälta,
så gör alltid far!' "
 
"Malmen skarvar," sade moran,
"ja, nu skarvar du igen, som
du är van om dina kvinnfolk,
sant en bit, med lögn en bit,
men hör på, var har du den, som
sist var med dig hit?"
 
"Ja, jag ljög väl," sade Malmen
och hans uppsyn blev en annan,
och han stirrade i elden
och blev stel och blek med ett,
och han tog sig över pannan,
som en syn han sett.
 
"Men om I vill höra sant, som
varken skarvar eller klipper
om min sista lilla hustru,
Eli-lita, skall I få,
den som inte tror, han slipper,
det är sant ändå.
 
Det är sant, hon var min jakthund,
som slet ont för mjöl och vatten,
och min magra lilla märr, som
drog mitt lass och svalt och frös,
och min sängkamrat om natten
och min kära tös.
 
Allt hon gjorde för mig, allting
gott och snällt och vänt hon gav mig,
sade aldrig ont emot mig,
och ju mera hård jag var,
desto mera höll hon av mig,
det var Elis svar.
 
Men I vet väl, hur det går en,
och I vet, vad den får tåla,
som en likar mest av alla,
allt en får och allt en tar,
och det går en som de snåla,
det blir inget kvar.
 
Har I följt ett stackars skjutet
fattigt rådjurskräk i spåren,
har I sett, hur milt det tittar,
fastän sårat och förblött,
hur det sörjer och förstår en
och med ett är dött?
 
Det var så som Eli-lita
såg på mig, när sist om hösten
hon med ett sjönk ned på stigen
häftigt som hon gick och stod
och det rosslade i rösten
och ur mun kom blod.
 
Och när blodet frusat länge
och det sen begynte stillna,
var hon vit som kalk i synen,
där hon ej av blod var röd,
när jag ville tala till'na,
var hon redan död.
 
Jag har lagt'na under roten
av en tall i ödemarken,
det är bara mull och mossa,
ris och barr på Elis grav,
men jag skar ett kors i barken
och en namnbokstav.
 
Men det där är längesedan,
och att någon för en flicka
går och sörjer lungsot på sig,
det är bara käringsnack,
giv mig något starkt att dricka,
skål och tack!"

"Lelle Karl-Johan
han skall ni tro, han
brås allt på mej och är from som ett lamm,
klok är han även,
snyter sig i näven
redan som far sin, Karl-Johan, kom fram!

Se, hur han bockar sig,
se, hur det lockar sig
vänt över skulten på lelle Karl-Johan,
jojo, må tro, han
vet allt att vara med folk minsann,
bibliskan kan han
mest som en annan
prost eller präst eller klockare kan.

Säj mej, Karl-Johan, vad lovade Mosen
- tork dej om nosen -
Israels barn, som han förde ur Gosen,
om en vill hedra sin far och mor?

Nu skall ni höra, att lelle Karl-Johan
allt blir en präst, när Karl-Johan blir stor,"
- sade och smekte sin lelle Karl-Johan
mor till Karl-Johan,
men tänk, vill ni tro, han
svor
sturigt och lett: "Jag gir jäkel i mor!" 

Den ena heter Elsa, den andra heter Greta,
och alltför väl de veta
sin segersälla makt över mig.
De komma och försvinna som vilda små orkaner,
de härja mig, de kuva mig som goter och alaner,
de lägga mig platt öde med sitt krig.

Ty Greta hon har ögon, som smila och tigga,
illpariga, pigga
av skälmskhet och lust på konfekt,
och läppar, som beständigt vilja gnabbas och retas,
det finnes inga läppar så lustiga som Gretas,
de morska sig, de truta sig så käckt.

Och Elsa hon har ögon, troskyldiga stora,
som aldrig förlora
sitt understuckna bakelsebegär,
och läpparna de röra sig så allvarsamma sluga,
de tala så bevisande sant, när de ljuga
av längtan efter äpplen och bär.

Och bägge ha de fötter och ben, som galoppa,
och valsa och hoppa
behagfullt i strumpor och skor,
och bägge gå i dans, så det svingar och svävar,
och bägge ha små arga och smeksamma nävar
och naglar som de bruka till klor.

De klösa mig, de håna mig, de le, så de kikna,
och vackert de likna
gud Amor i byxtöskjol,
och äro de alaner, är det nätta små alaner,
och äro de orkaner, är det lätta små orkaner
i morgonluft och skinande sol.

Och går jag och funderar på gatan i staden,
det nyper mig i vaden,
det rycker mig i rocken med ett,
det sysslar så besynnerligt lömskt kring min ficka
förargad får jag fatt i en hand av en flicka,
den minsta och näpnaste jag sett.

Då höjer sig ett härskri och Elsa och Greta
och åtta små feta,
försmädliga prinsessor därtill,
som fritt och förvildat från läxorna skolka,
på gatan dansa schottisch och hopsa och polka
kring mig, som förbluffad står still.

Sen blåses det till anfall och klappas och smekes
och nypes och lekes
att jag är en stor miljonär,
som äger alla pengar i hela Europa,
de gadda sig tillsammans, de skrika allihopa:
"Hos trädgårdsmästar Lind finns det bär!"

Jag kämpar som en man, men alanerna vinna,
de skratta och försvinna
vid hörnet som en virvlande vind
och lämna mig förarmad och skövlad och slagen,
och skynda sig att äta sig fördärvade i magen
av körsbär hos trädgårdsmästar Lind.

Och ligger jag och drar mig därhemma på schäslongen,
då tassar det i gången,
jag lyssnar och jag undrar, vad det är,
och dörren springer upp, jag är snarad och fången,
jag kämpar och jag brottas, men ingen håller stången
mot hela alanernas här.

De kravla och de klättra, de hålla mig förlamad
och nupen och kramad
och pinad på sträckbänken sträckt,
tills pengar kommer fram, så att Greta och Elsa
och hela deras här få förstöra sin hälsa
hos sockerbagar Smitt på konfekt.

Så går det mig var dag, och min kassa börjar tryta,
ty slantarna flyta
ur pungen min i många bäckar små,
och vägrar jag att giva och vänder dem ryggen,
då göra de grimas åt den småsnåle styggen
och näpsa mig och släppa mig och gå.

Men hålla de sig undan och fred mig beredes,
då ligger jag och ledes
vid böckernas livlösa ord,
då tänker jag med vemod på striderna de heta,
då längtar jag förstulet efter Elsa och Greta
och hela alanerna hord. 

Min tanke på rytmerna flyter,
min själ är som drucken av nektar,
jag drömmer mig grekiska myter
i virveln, där valsvinden fläktar,
där tyllvågen böljar och går
och silket i bränningar slår.

Jag drömmer om vindarnas röster
av storm i en stormens orkester
en morgon, när ljust är i öster,
men döende skumt är i väster,
jag drömmer en forntida vik
i dans efter stormens musik.

Ægeiska havsvågor slunga
sitt silverne skum genom rummet,
och svalt nereiderna gunga
de stoltsköna lemmar i skummet,
de vila, de vagga omkring
i gungande, skvalpande ring.

Och vitt lyser stänket om barmen,
och droppar i lockarna glimma,
tritoner slå flämtande armen
kring midjornas fylle och simma
åstad under brottning och skratt
i krets med sin rövade skatt.

Då lyfter högt strålande Eos
i skyn sina rosiga vingar,
och hör, Hymené, Hymenéos!
ur djupet av vågorna klingar
ett glädjebebådande bud,
en chorus av glättiga ljud.

Och skrattet, som skallade, tiger
i skräck för den växande glansen
och mäktig ur böljorna stiger
den Böljeskumborna i dansen,
det är som var vind och våg
blev mild, när han fägringen såg.

Hon bär som ett lysande skimmer
av sol ifrån hjässan till tårna,
och allting som lever förnimmer
med kärlek den Böljeskumborna,
det är som en hyllningens sång
i vindens och böljornas gång. 

"Man kan se, att just supén är slutad,
man blir mätt och dum,
se herr skalden där i stolen lutad
egenkär och stum.
Gud så högst allsmäktig,
man blir rent andäktig,
tänk, så karlen gör sig dumt förnäm
- Marquis de Moi-Même!"

Så ljöd jollret från en fru bakom mig,
halvt det roade och halvt bekom mig
litet ont, jag gjorde om min min
till lord Byron eller Lamartine
och jag sade för mig själv: "God dag,
den marqui'en den skall vara jag,"
och jag lade nobelt mina armar
djuptutlevat ned mot stolens karmar,
teatraliskt, skaldiskt slapptförnäm
- Marquis de Moi-Même."

Och jag drömde om mitt markisat
och min ungdoms borg med brustna tinnen,
min domän av sten och flyn och mossar,
mina arma gamla glädjeminnen
från den tid, då hoppets flamma blossar
över livets taffels fyllda fat.

Och jag tänkte: "Det är litet kvar,
alltför litet, alltför stackars litet,
av det markisat som en gång var,
allt mitt vilt är utött och förbitet
av allt hundfördömt, som livet har,
och mitt väsens sansculotter härja
all min ägo, det är svårt att värja
mot Dantons och Robespierres system
Marquis de Moi-Même." 

Jag sov och jag drömde
om Ariens land,
där solguden tömde
med givmild hand
kring allt överallt i en lycklig ängd,
som sedan vulkaniskt vart bränd och sprängd,
sitt liv, sina håvors mängd.

Jag drömde om aplar i mäktiga hag
kring urskogens väldiga vattendrag,
om körsbärsdungar och vinbärssnår
kring floden, som enslig i dälden går,
om vete, som självsått ur jorden stiger
i ödemarksdalen, där allting tiger,
om humle, som klänger och slingrar sig fram
i skogens tystnad från stam till stam.

Och ängar sig breda
kring bäckars fall,
där herdarna leda
sin hjord i vall,
när kvällen sin dagg över landet strör,
vid lidren med byttor till mjölk och smör
stå väntande hustrur och mör.

Och mannen är stark och kvinnan vek
och ungdomen yster och vig i lek,
ett naket folk, för stolt för ok,
för rent för dräkternas skökodok.
Men skymtar det stundom bland flickornas flockar
ett mångfärgat kläde om höfter och lockar,
det är för att göra sig särskilt grann
och vacker och kär för en älskad man.

Vid viken, vid kröken,
som älven slår,
den stigande röken
ur tjällen går,
där syssla i ro med de yngsta små,
som lipa och le, där de tulta och gå,
de gamle, de silvergrå.

Men högt på en klippa i frihet och ljus
och högt över töcknen är konungens hus,
på vidden och branterna runtomkring
vid midsommartid hålles folkets ting,
och konungen dömer från domarestolen
och tänker för folket och talar med solen,
och solen sår ned sina gudomssvar
om allt som skall bliva och är och var.

Där strövar i skogen en fri ung man
och ingen är fri ung man som han,
hans blod är en störtsjö i vårstormstider,
hans trots önskar strider
och allt vill han fresta och allt han kan.
Den säkraste brottarn och måttarn
han prövar med näven och lansen
och kysser, när rast är i dansen,
de vackraste flickorna fritt
i vredgade friares mitt.

Jag såg i min dröm, hur hans gång var glad,
hur allt, när han strövade muntert åstad,
bar skick av en fri ung man,
hur hemlighetsfullt det om läpparne log,
som visste han nog
att gudarnas ättling
och älskling och like var han.

Han strövar med glättiga fjät framåt
på skogens vilda stråt,
han stannar och ler åt små kryp,
som måtta åt tån med ett nyp,
han gäckas med gökar, han retas med trastar,
han följer för ro skull ett spår,
på hällen han vilar, vid tjärnet han rastar
att se på en fisk som slår,
han faller på knä invid randen
och ligger och dricker ur handen.

Jag såg i min dröm, hur hans blick blev klar
av glädje åt bilden, som vattnet bar,
den visade gudarnas ättling,
hur manvuxet vacker han var.

Fina fötter, nätta små,
kliva långt och slugt på tå,
än de skynda, än de väja,
knätt och kny, för ljud och speja,
om ej någon hörde små
fina, nätta fötter gå.

Kny och knätt, nu le och lura
glada ögon bak en stam,
och en flickas axlar kura
sig ihop som rädda lamm
och försiktigt förtänksam
smyger hon sig fram.

IV

Och med ett som en vind
stryker flickans arm över jägarens kind
och har täckt honom ögonen till,
och hon ler åt sin fånge, haha och hihi,
han kan inte bli fri,
han må sträva så mycket han vill.

"Stackars Dum och Egenkär
där,
kan du gissa vem det här
är?"

Och hon kniper och drar
och hon rycker och slår för att frampressa svar
och att skrämma den älskade rädd,
och hon plågar och pinar hans rygg med sitt ben,
men den pinan är len
som ett smek på en kärleksbädd.

Blint han kämpar att bli lös,
trevar, gissar: "Nyp och Klös
är ditt namn och Udd och Sticka,
Riv och Ryck och - släpp mig, flicka!"

Och med ett med ett skratt
blev han fri, sprang han upp, fick han flickan fatt
och han drog henne tätt
mot sin mun för att kyssa sig munnen mätt,
och hon klängde sig fast,
och hon snyftade till och i gråt hon brast,
och hon sökte hans blick,
och en glimt av hans innersta själ hon fick.

Och som knoppen av Ariens ros en vår
sina skylande blad från pistillerna slår
inför sol, inför vindar och frön
låg hon naket och utslaget skön
och med vittskilda knän och med skälvande sköte
var den älskades åtrå i möte.

Själ i flamma, blod i dans, 
han var hennes, hon var hans, 
han blev hon, hon blev han, 
ett och allt och tvenne, 
när hans unga makt av man 
trängde in i henne.

Och med huvudet bakåt i kyssande böjt 
och med skötet mot famnaren höjt 
drack hon livets och kärlekens yppersta drick 
i var störtvåg, hon fick 
av hans livseldsaft, 
i var gnista, som gick 
av hans kraft.

Och som samma andedrag, 
samma puls och hjärteslag 
själ vid själ i samma kropp 
sammanhöll, 
steg och föll 
rytmens ned och opp, 
mot och in och från, 
tills med ens en stråle sköt 
ur hans liv och livsvarmt göt 
faderkraft i moderfröt 
och som två förenta floder 
ström av fader, ström av moder 
blevo ett i son.

Och som hjärtblad i en blomsterskida,
heltförenta nyss, när skidan brast,
än vid sömnen hålla troget fast,
höft vid höft och sida invid sida,
syskonkärligt lågo hon och han
ännu flämtande och ännu röda
av sin kärleks första bråda möda
tätt med armen knuten om varann.

Men med ljuset, som i rymden flammar
av den evigtklara lyckans rike,
kom lycksalighet som sändebud,
milt välsignande från ljusets gud
likt en solglimt mellan skogens stammar
över gudens sons och dotters like,
mänskosonen och hans brud. 

Vi glädjas de helige gudar, vi draga
de åldrige vise sin värld att behaga
på nytt som i urtidens domnande saga
med guldkar och harpor och cittror och kransar
i festliga dansar
och sol kring Elysiens fält?

För länge i svarta och skrämmande skrudar
de suttit och sått som fördömande gudar
sitt hot kring de dödliges tält,
för titt kom det skallande skräckbudet "fall ej",
för titt hade dånet av domsordet "skall ej"
i åskor från höjderna skrällt.

Den eviga lustan att önska försvann ej,
och evigt fientligt kom "vill ej" och "kan ej",
"jag vill ej, jag kan ej, jag skall ej försaka"
i vilda förtvivlade ekon tillbaka
ur Orciska djup att Elysium skaka,
förbannande, skränande gällt.

För rikt i vart träd hängde frukten förbjuden
att fresta till brott emot gudomsbuden,
än prålande fräckt i den varmtröda huden,
än hycklande oskyldigt skär.
Se mannen är man, se kvinnan är kvinna,
av törst efter famntagens lust de betagas,
de dåras, de dragas,
de rodna, de brinna,
av trotsiga sinnens begär.
Och brott väckte brott, och så hopades brotten,
och släkten och folk sjönko dömda till botten
av Orcus, där dödskvalet är.

Och gudarne själva att icke förföra
ej vågade längre ambrosian röra,
ej nektarpokalernas rand.
Och gudarnes lycka blev gömd under haven,
föryngringens dryck blev i bergen begraven
på vinken av Åskarens hand.

Och åren förrunno, och seklerna gingo,
och kval var den föda, som gudarne fingo,
och ålderdom blev deras dryck.
De stapplade årbräckta kring vid sin krycka
i törst efter ungdom och svält efter lycka
och böjda av sorgernas tryck.
Och pestens och febrarnes skydrag drogo
hän över de fält, som i solsken logo
av hälsa och liv och vår,
och pesten förödde, och febrarne slogo,
och många odödlige dogo
av hemska spetälska sår.
Och solarnes värme begynte att mattas,
och födandets livssaft begynte att fattas
till sist i vart avlande grand,
all glädje försvann från Elysiens lunder,
all skönhet, all frihet, all kärlek gick under
i gudars och människors land.

Gudarne dansa, gudarne dansa,
högtidligt de dansa och tågande kransa
sin tinning med vinranksblad,
i takt gunga skäggen, de grånade sida,
i takt fladdra mantlarne vita och vida,
och starkt dånar harpa, och högt klingar cittra,
strängarna glittra, strängarna glittra
i tågande, dansande rad.
Vid gudarnes sida
gå grånade blida
gudinnor, som kärligen le och kredensa
ur skinande gyllene kar
i ädelstensmuggar, som tindra och glänsa,
föryngringens dryck åt envar.
Högtidligt i dans kring Elysiens slätter
fullbordas den fest, som i grubblande nätter,
till lärdom och tröst för de skapades ätter,
beslutats i gudarnes råd.
De skapade undra och fröjdas och dricka,
gudarne nicka, gudarne nicka
åt alla i huldhet och nåd. 

 
Klunkom, Welam Welamsson,
klunkom, Welam Welamsson,
si ormen är tagen
och glädjen är stor,
i länkar är han slagen
och väntar domedagen
i burn, där han bor,
klunkom, Welam Welamsson,
gudlov vi have Sturen
instoppad i buren!
 
Klunkom, Welam Welamsson,
klunkom, Welam Welamsson,
herr Larses postillor
vi vele giva Hin,
och så herr Bengtses brillor,
låt kalla våra frillor
från staden hitin,
klunkom, Welam Welamsson,
låt fylla mer i stopen
att läska frillohopen!
 
Klunkom, Welam Welamsson,
klunkom, Welam Welamsson,
vår tid vi vele öda
med dryckjom och svir,
så drickom oss röda,
så drickom oss döda
i gott Malvasir,
klunkom, Welam Welamsson,
och blomstrom och blommom,
åt Hecklom vi kommom.

Knäpp gitarren,
strängen slå,
vem är narren,
vem är narren
av oss två?
 
Jag är narren,
du är kung,
knäpp gitarren,
knäpp gitarren,
sjung!
 
Rör på strängen,
det är vår,
glad på ängen,
glad på ängen
blomman står.
 
Över ljungen
står en tall
högst i dungen,
högst i dungen
all.
 
Hög på hästen
red en kung
upp till festen,
sprang av hästen
ung,
 
tog, du dansens
giga hör,
kyss av landsens,
kyss av landsens
mör.
 
Hör du strängens
hårda skorr,
nu är ängens,
nu är ängens
blomma torr.
 
Storm kring branten,
tallen brast,
hör diskanten,
hör diskanten
viner vasst.
 
Knäpp gitarren,
vilt i ring
virvla barren,
virvla barren
kring.
 
Trött och sprungen
är gitarrn,
nu är kungen,
nu är kungen
narrn.
 
Hör gitarrens
brustna röst,
det är narrens,
det är narrens
tröst.

Av ädla blomster vill jag linda
en slinga kring min käras hår,
av kära minnen vill jag binda
en krans åt dig för ålderns år.
 
Med mina händer vill jag vira
den kringom den jag haver kär,
ditt gråa hår skall kransen sira
ännu, när jag ej mera är.
 
Si däjelig och ung i dansen
min kära är, men icke glad
- så är en tagg i denna kransen
och gift i dessa blommors blad.
 
Jag ser en droppe blod, som stänker
av kransen kring min käras hår,
så är ett kval i allt jag skänker,
min skänk gör ont, min krans ger sår.

Mät mig ej med mått, men vät mig med tårar,
en dåre är jag vorden, en dåre ibland dårar.
 
Skön var min krona och härligt var mitt rike,
jag haver varit konung och kejsarens like.
 
I spillror är mitt rike, i stycken är min krona,
i fängelsets mörker mitt brott vill jag sona.
 
Jag tjänades troget av vänner och fränder,
se frändernas blod förmörkar mina händer.
 
Troget gick i striden mitt folk för min ära,
i nöd fick det trohetens skördar uppskära.
 
Döttrar av mitt folk gingo fagra på torgen,
jag förde dem upp till att skändas i borgen.
 
Sist grep jag efter dig för att finna sista trösten,
våren skulle skövlas att skänka liv åt hösten.
 
Titt över mig har du bittra tårar gjutit,
mät mig ej med mått, förlåt vad jag brutit.


Si drömmaren kommer där,
sitt huvud mot bröstet sänkt han bär.
 
På ensliga stigar vill drömmaren vandra
och är icke lik oss andra.
 
Han drömmer drömmar, som hädiskt ljuga,
att sol och måne och stjärnor för honom buga.
 
Han är vår faders käraste son,
kommer och låter oss slå'n!

Prins Aladin av Lampan
har ingen lampa kvar,
han trevar under manteln,
där lampan var,
han söker efter Ringen,
men ringen finner ingen,
som inga ringar har.
Prins Aladin den Store
har tappat sitt förnuft
och trevar blint i luft.
 
Han manar ur det vida:
"Kom, feslottet mitt,
med pärlor och rubiner
i salen, som skiner
av guld och av vitt!
I andar, I gören
er plikt och er flit,
I fören mig, I fören
prinsessan Belbrududur,
den månemilda, hit!"
 
Så raglar framåt gatan,
där trängseln är stor,
prins Aladin i trasor
och trasiga skor:
"Se fånen, hör på fånen,
den galne skräddarsonen,
ni vet, ni vet han tror,
han är sultanens bror!"
 
- I skräddare och tiggare,
I kännen icke anden,
man gör en vink med handen
och ropar sakta blott:
Kom slott, kom slott, kom slott!
Han ser åt himlaranden,
han spanar efter anden,
han väntar på sitt slott,
då småler folket smått:
"Ditt slott är allt i månen,
se, fånen, se fånen!"
 
Ack, den som ägt om Lampan
har aldrig mera ro,
och den som burit Ringen
vill aldrig mera tro,
att icke undertingen
från fordom äro kvar,
fast villorna bedraga
och tvivel honom gnaga
och inga ting han har.
 
Ty Lampan, det är skaparkraft,
som gör till makt en man,
och Ringen, det är troskraft,
som allting kan.

Det borde varit stjärnor att smycka ditt änne
som länkar och spänne
och stråldiadem om ditt hår,
där silverljusa skira och svagtgyllne bleka
små strimmor sågos leka
likt strimmor, dem ett norrsken i kvällrymden sår.
 
Din fot var späd och liten, din vrist var fin och spenslig,
din väg var så enslig,
och blygtförnäm och skygg var din gång,
du liknade de syner, som drömmarna väva,
de lysa och sväva,
och stjärnor de bära om håren till spång.
 
I skimret om din panna var sorgen och musiken,
men frusen, besviken
av toner, din visa på läpparne låg.
Din växt var full av gratie, men aldrig fick den följa
sitt väsen att bölja
med frigjort behag i var linjevåg.
 
Ditt huvud höll du lutat som säven för vinden,
och blek var du om kinden
som blekaste blomst som i skogsmon står,
men mörka som en kvällhimmel ögonen sågo
mot länder, som lågo
för fjärran och skumt för en blick som vår.
 
Och alltid jag förnam det förpinade ljuset,
det slocknade suset
av gudom, som dör i din blick, i din röst.
Du var mig som en sångmö, som blott vågar viska,
för sjuk bland de friska,
för vek bland de starka med vittvälvt bröst.
 
Jag tänkte: "Du är rik i att älska och svärma,
att fostra och värma
all skönhet, all kärlek, allt ljus i din själ.
Vad båtar dig din rikedom? - till skam skall den vändas
och trampas och skändas
som skogens viol av en stigmanshäl."
 
"I träldom och förnedring din rygg skall du kröka
som slav och som sköka
en gång för din kärleks och vekhets skull.
Ty det, som drömmer vackrast, och det som blickar mildast,
brutalast och vildast
skall brytas mot jord och besudlas med mull."
 
Men kanske har det bättre och ädlare gått dig
- när mänskorna försmått dig,
kanhända hava peris beskyddat din gång.
För mig var du en ljusgestalt i nattens tid upprunnen,
vid morgonen försvunnen,
jag minns dig som en stjärna, en saga, en sång.

Är det ljuvt att sköljas
under sorl och sus
av en klangfull böljas
gång till dödens hus?
 
Är det skönt att drunkna
i en havsvågs famn,
är för alla sjunkna
djupt i djup en hamn,
 
där för brott och ånger,
vilka stormar vilt,
ljuda sorgens sånger
sonande och milt?
 
Men vem vågar språnget,
fast ens liv är ött,
fast ens hopp är gånget,
från en värld, som dött,
 
dött, där ögat skådar,
dött, där örat hör,
och fast allt bebådar
att jag ändå dör?

Och nu är jag led vid att tygla och trycka
i stoftet mitt otama galna begär,
och nu vill jag famna all vanvetts lycka
och allt som av jorden och köttet är.
 
Och nu vill jag smaka de druvorna lömska,
som döva min sorg och förnya mitt kval,
nepenthe, nepenthe, den sövande glömska,
som guden kredensar i Daphnes dal.
 
II
Vattnet från femtio kullar
dansar i hundrade bäckar,
forsar och väller och rullar
fram under myrtenhäckar,
lyser likt mörka metaller
kyligt i månljus och faller
svalt ned i dalen, där floden går,
marmorvillorna blänka,
marmorbrunnarna stänka
silver i glittrande skurar,
facklorna svärma kring templets murar,
där under kopprade valvet Apollon står.
 
Centurioner och legionärer,
världsherraväldets soldater,
svirare sammanblåsta
vida ifrån och i tusental,
unga hellener med fria
vårdslösa, gäckande later
tumla med Asiens hetärer
öppet sin last genom Daphnes dal.
Kristna från Antiochia
synda i hemliga kamrar,
medan i hjärtana hamrar
ånger, som tvärt genom låsta
dörrar sin ingång stal.
 
Hän genom tempelhallar,
ned över tempeltrappor,
kastande togor och kappor
stormar den rusiga hopen.
Högt i en lund bland de vite
Phallosbilderna skallar
rop, som bland kullarna dör:
Eros, o hör! Aphrodite,
lyss till de bedjande ropen,
hör våra böner, o hör!
 
Låt oss omfamnade blandas,
låt oss förenade andas
alla med alla och man med kvinna,
kvinnor med kvinnor och män med män,
låt oss i famntag förbrinna,
låt oss förbrinnande renas,
låt oss omfamnade enas
saligt med Kosmos igen!
 
III
Jag ville jag vore en tiger
i språng till att frossa och paras,
när blodet åt huvudet stiger
och drifterna hungrande skaras
vilt hetsande jakt mig för,
så kampen en gång finge sluta
emellan försaka och njuta,
emellan jag vill och bör,
så tanken och drömmen förbrunne
och hälsan, den hälsan jag vunne
som vinnes, när själen dör.
Kom, druckna menad, låt oss tömma
till dräggen, att lasterna glömma,
all last mellan kvinna och man,
så ödom med lustar, som domna,
vår livskraft, tills själarna somna,
vårt öde, vår sorg att fullkomna,
omfamnade tätt av varann!

Herran steg över Korasan,
Herran, Herran, den siste och förste,
het går han fram på sin vredes ban,
väldig han vandrar i öknen,
hans ljungeld lyser i töcknen,
allting förgås, där hans öga ser,
den som är hungrig, han hungre mer,
den som är törstig, han törste!
 
Riken han reser mot riken opp
och städer han välter mot städer,
jorden föröds, där han träder,
markerna flås, där hans sulor skrapa,
branterna flängas,
bergen sprängas,
klipporna rämna och djupen gapa,
floderna vräkas i nya lopp.
 
*
 
Min själ var en mäktig stad av sten,
där folket en bolande festens natt
drog fram under skrän av hesa skratt
vid åskans dunder och ljungeldssken.
Och däst och trind
jag satt som ett beläte
på templets altarsäte,
och mitt emot
satt Astaroth
med buken stind
av horiskt innanmäte.
 
Och kvinnor med skrikande öppna gap
och män, som spydde av dryckenskap,
i skock drogo in med blomst och bloss,
och runt om offerflamman
de lade sig ned tillsamman
att bola till ljuvlig lukt för oss.
 
Jag sade: "jag är Belial,
med kvinnor vill jag vältra mig
och vara ett djur evinnerlig,
och dricka och skända
till tidens ända
jag alltid vill och skall!"
Då skedde i templet med ljungeldsknall
en röst som sade:
fall!
 
Och vid att domen knappt var sagd
min stad låg platt på jorden lagd,
och hän i den väldiga tempelhall,
som skallat till ära för Belial
av sjungande, dansande kvinnors ras,
i öken och natt och sand, som rök,
schakalen strök
att finna kvinnoas.
 
*
 
Jag låg i en hög av sten och grus
och bad genom mörker och helvetsbrus
till Gud i feg förfäran:
"o, Herre, din hand är stark och bråd,
o, Herre, din är äran,
håll upp att slå, giv nåd!"
 
Då skallade åskan och stormen tjöt,
och stämman röt:
"förbannade, vik hädan,
till eld och kval
i Hinnoms dal,
där ingen slipper dädan!"
 
Då höjde jag mig genom grus och sand
och reste mig upp att skaka
i hat min hand,
förbannande tillbaka:
 
"Du själv har gjort mig till Belial,
du själv har skapat världen all
och ont och gott i mig och allt,
och har du eld för ont befallt,
så vräk dig själv i Hinnom
att vi tillsammans brinnom!"

Än, fastän dvalan betyngde min hjärna,
låg jag och grubblade vidöppet vaken,
såg jag, hur ljusflamman andades matt,
såg, hur hon flämtade långt ned i staken,
fladdrade, slocknade, såg, hur en stjärna
glimtade svagt genom rymdens natt.
 
Månen sken in, men dess kyliga skimmer
tycktes mig likna den elmseld, som blossar
över en mast, när det kvällas på hav,
lysvedens ljus eller lyktmän på mossar
eller det sken, som ens öga förnimmer
flyktigt en sensommarnatt på en grav.
 
Luften mig tycktes lik jord, som förtunnats,
vidgats och blivit ett stoff, som kan andas,
skumt och av skymtande syner fullt,
skugga och glimt, som förenas och blandas,
gravkummelljus av den art, som förkunnats
fordom i sagor om trolldomskult.
 
Skumma gestalter jag såg i det vida,
vilande rader av somnade släkten,
bidande än i förhoppning och tro
solen och dagen och morgonväkten,
slumrande stilla och sida vid sida,
varv över varv i en dödsdröms ro.
 
Dovt som när haven skvalpa och svalla
hörde jag sorl av de multnades röster,
mörka som klang av en harposträng,
hörde dem skölja från väster till öster,
fråga och svara, stiga och falla,
vandra som böljor i svall till min säng.
 
II
 
Knappt med en tydlig tanke
ljödo rytm och takt,
men i allt förman jag
gömt och innelagt
allt, vad själfullt anas,
allt, vad djupt förstås
i det minsta ord, som
i en suck förgås.
 
När min kloka tanke,
kylande och torr,
gav sin form åt ljuden,
blev det skorr,
greps av ve var ädel
dödens drömgestalt,
gick en kramp, en smärtans
ryckning genom allt,
blev det Hades ljuvast
drömt av död och natt
till en kantig versrad,
tung i meter satt.
 
III
 
Bruset av Albions harpa,
sorlet av sång på norröna,
Beowulfs tider och Fingals
hörde och såg och förnam jag
skymta och ljuda i Hades
dunkelt och underligt sköna.
 
Anglernas fabler om kungar,
danernas häxande galder,
gælernas tungsinta dystra
sägner om Merlin och Gral
fyllde mitt öra med ton av
hedna och forntida skalder.
 
Halvkristen gnostisk magi, som
fjärran ur östern stammar,
völvornas kvad och druidisk
visdom, som sökt i de dolda
djupen de vises sten,
fyllde med syner min kammar.
 
IV
 
Jag såg en sovandes
höjda haka,
det svarta skägget
låg ungt och vekt
vid silverkanten
av tröjans halsrand
omkring ett anlete
stolt och blekt.
 
Jag såg en sångares
vemodspanna,
det mörka håret
i ädelt fall,
den manligt svärmiska
sorgsna läppen,
som kanske sjöng i
kung Arthurs hall.
 
Jag såg hans dödsdystra
ögon öppnas
att söka någon,
han aldrig fann,
de slötos åter,
och i detsamma
den syn, som skymtat,
i luft förrann.
 
Men länge hörde jag
mjukt melodiskt
hans tanke tala
sitt mörka tal,
sin halvutslocknade
sångarsaga
från någon wälsk
eller anglisk dal.
 
"Har jag ej älskat någon,
en som var huld och vän,
sov jag och drömde jag, låg jag
ej emot kvinnoknän,
medan den mörkröda solen
sjönk bakom ekar hän.
 
Gav hon mig ej en brudnatt,
firad i stjärnesken,
över oss gungade lummigt
kronorna gren över gren,
vind var i vide, och viken
slog mellan säv och sten.
 
Allt hon mig gav, sin makes
gyllene konungaked,
medan hon smekte mitt huvud,
milt kring mitt hår hon vred,
gav mig sin själ och för min skull
bröt hon sin heliga ed.
 
Länge vi drucko i lön med
ögat av tårar vått
eller med svårmodslöje
kärlek i ont och gott,
kärlek i synd och lycka,
kärlek i lust och brott.
 
Hörde jag nyss, att munkens
röst i mitt öra ljöd:
livet är skönt att se till,
kärlekens kind är röd,
nu har din älskade vitnat,
nu är Osviva död.
 
Nu skall Osviva sova
länge i slummer sval,
sömnen och drömmen och döden
var hennes eget val,
aldrig hon ångrade, aldrig
går hon till himmelens sal.
 
Munk, det är sång och sägner,
munk, det är völvors kvad,
att, när den sista hösten
fällt sina sista blad,
skall en befriare draga
genom de dödas stad.
 
Hava väl åldrar susat
över min själ sen då?
Då är väl dagen inne,
snart skall väl slaget stå,
skall väl befriarens ande
stark genom väldena gå!"
 
Som hav i svallning,
när vinden kommer,
som våg i vandring
gick suset fram
av dagens aning
i Hadesnatten
fördold och hemlig
och undersam.
 
Men åter sjönk den
i djupets mörker,
där förd av drömmen
min tanke sam,
och åter steg den
och kom tillbaka,
och syner såg jag
och ord förnam.
 
Och över anleten
stundom föll det
en glimt av klarare
ljus än förr,
men ännu svagt som
en månestrimma
från livets natt
genom dödens dörr.

Efter en dvala med hemska och skakande
syner och röster och tvivelskval
halvt som i sovande, halvt som i vakande
drömde jag sagan om Gral.
 
*
 
Gral är allt varandes hopp och hugsvalan,
Gral är juvelen med underligt sken,
siad är Gral av Sibyllan och Valan,
Gral är de vises sten.
 
Fordom ett kärl av smaragd, som har flutit
över i urtid av livets vin,
nu kring sin dryck har det helt sig slutit,
vinet är vordet rubin.
 
Gral är smaragd och rubin, och han hyser
kraft av de två i sitt väsens glöd,
grönt, det är hoppet, men kärleken lyser
skimrande gnistrande röd.
 
Kraft suger Gral ifrån nedan och ovan,
han bringar enhet åt allt, som är delt,
han har den frälsande läkande gåvan,
allt, som är bräckt, gör han helt.
 
Synd signar han till det luttrande saltet,
vilket kan rena till bragd ett brott,
han kastar skönhetens ljus över Alltet,
han gör det onda till gott.
 
Högt genom himmelens glänsande hallar,
långt genom dödsrikets skumtgråa dal,
djupt genom Hyle, där djurtjutet skallar,
sökes den helige Gral.
 
Finns han däruppe i renhetens riken,
högt, dit den helgade trånaden går,
eller i djup, dit på himlen besviken
tanken förtvivlande når?
 
Ingen det vet, men han finnes och formas
åter till kalk efter spådomens ord
en gång, när himlar och helveten stormas
djärvt av en man från vår jord.
 
Den, som går ned genom Hades, att väcka
sovarnes mörker med ljusets bud,
den, som går ned genom Hyle, att släcka
hatarnes tjutande hat mot Gud.
 
Den, som är älskad av Gud som av Satan,
den, som har Gud liksom Satan kär,
den, som går fram över Vintergatan,
följd av all helvetes här,
 
kuvande himmelens hat mot de dömda
med de förbannades kärleksbragd,
han är den rätte, som finner det gömda
vin i dess kärl av smaragd.
 
Trotsarn i kärlek, den starke, som mätte
gudom och mandom och helvetesfall,
famnande alla, han är den rätte
hjälten, som komma skall.
 
*
 
Så att besvärja mitt lidandes makter,
så att hugsvala och göra mig väl
tankarne sjöngo i rytmiska takter
sagan om Gral för min själ.

Stundom en skymt som av dagens
gryende mogonstrimma
flyktigt att snart förgå
lyste sig väg genom dunklet,
tankar, som just börjat morgnas,
hörde jag tala så:
 
"Kommer han, nalkas han, är han
stigen ur modersskötet,
ström av hans närhet känns,
leker han, växer han, går han
fram som en yngling med givmild
blick lik en älskande väns?
 
Ler han? Ett friare löje
log icke gratiernas älskling
över de vises Aten,
aldrig en gudarnes gunstling
ystrare krossade gudars
hermer mot tempelsten.
 
Aldrig en fri ung heros
glättig som han och lycklig
druckit vid lundkylig brunn
vatten med lesbisk druvmust,
kysst en kredensande flickas
kärleksförtörstande mun.
 
Är han en sångare? Orfevs
aldrig som han lät susa
skönhet i skogars löv,
levande ton lät dallra
fram genom hårda klippan,
stum, tungt sluten och döv.
 
Aldrig behag lät bölja
ängarnes betande hjordar
hän genom liv och lem,
kom att lycksaliga ljuda
människors klingande sinnen
högt mot Elysiens hem.
 
Är han en krigare? Indus
är ingen gräns för hans härtåg,
ländernas gräns är ej hans,
vidare välde väl vinner
han än det fordom av Ammons
son över folken vanns.
 
Trotsig och glad skall han strida,
ädelmodig och vänsäll
bruka sin segers makt,
länge i godhet råda
över vart älskat land, som
blev honom underlagt."

Solen går mot Eden,
Eden är den stjärna,
dit den ljusa leden
solens vandring för,
jorden följer gärna
solens gång i spåren,
se, nu nalkas våren,
se, hur vintern dör.
 
Känn, hur livet sprides,
känn, hur kraften välter
hinderna till sides,
som oss fjärran band,
sekelisen smälter
i den höga norden,
nu styr sakta jorden
hem till Edens land.
 
Känn, hur etervågen
undansköljde allt, som
fult och lågt I sågen
i ert nakna kön,
se hur var gestalt, som
tungt i sjukdom böjt sig,
rätat ut och höjt sig
ung och stark och skön.
 
Väl, så kasten dräktens
fega blygdomhöljen
inför sommarfläktens
lek, som smeker hult,
det I ängsligt döljen
som ett skamfullt anat
lytes form är danat
ädelt oskuldsfullt.
 
Vill du guldskatt vinna,
väl, så samla skatten,
se, ditt guld skall rinna
rikligt ur din hand
som ett gyllne vatten,
sig i solsken byta
och med ljus omflyta
allt din kärleks land.
 
Vill du makt och ära,
vill du krans och spira,
allt din själ kan bära,
sök och välj och vinn,
kransen skall du vira
om ditt hår att sira
makten av den spira,
du har valt till din.
 
Följ var trotsig drift du
följde förr i fruktan,
fritt som lagens skrift du
såge sagd däri,
synd och skuld och tuktan
äro nu förgångna,
all den fordom fångna
livets kraft är fri.
 
Varje dryck i mulen
fordomstid du njutit
som en glädje stulen
från en pliktens dag,
när en lag du brutit
att en lycka fånga,
drick den ut i långa
djupa fulla drag.

Tidsresenären säger att tiden finns,
att det tar sju minuter för en människa att dö. 

På vissa ställ en är tiden rak, flyter fram utan krumbukter, utan att bölja eller virvla, utan att hålla på. 

På andra ställen är tiden skev, svår att följa, slinker ner i veck, smiter från plana ytor, rullar ihop sig i små strängar. Strängar så små att de ser raka ut, men på nära håll är de trassliga, omöjliga att reda ut. 
Det kallas strängteori.

Man gör bäst i att hålla sig borta från tiden.
Det är vad tidsresenären säger, och han borde veta.
 
Han som drömmer om galaxer

Han är ingenting, har inga gränser,
inga minnen, inga tankar. 
Bara känslor, alla känslor.

Han ser ljus och färger 
fladdrande punkter,
platser där han aldrig varit.
Varför finns de inte längre?

Marken under hans fötter,
himlen
växer, lever.
Han står stilla,
observatören.

Himlakroppar, galaxer, nebulosor.
Månar, månar runt månar, månar runt månarnas månar. 
Ett varv till. 
Kaotisk rotation i perfekt symmetri. 
Symmetrisk oordning och ordnad symmetri.
Det är perfekt.
Ingenting krockar, allting träffar. 

Rummet vrider sig i smärta runt hans svarta hål
neonskyltar utan budskap flämtar död.
Supernovor utan ljus slukar ingenting.

Där mötte han sig själv,
den han ville vara.
Tidsresenären. 
De talade med varandra i drömmen.
Och sen?
 
Han som springer i snö. 
Han saknar jacka, saknar skor,
springer utan mål och vänder aldrig om.

Han som springer i snö, 
flyr från fängelse och murar, 
kalla britsar, trånga burar 
han ser aldrig mer tillbaka.

Där står en liten man med lurviga små händer och röda blanka läppar, 
de passar inte alls.

Han som springer i snö, stannar inte, blir aldrig trött. 
Han springer i drömmen men vet att han är vaken. 
 
Han river sönder tomrummet. 

Ljus tränger in
ljus bränner.
Väte och fusion ger helium.

Ljus tränger in 
sol bränner landskap.
Väte ger helium

Väte och helium ger fusion.

Han ser berg, tusentals kilometer höga, topparna täckta av snö och is. 
De åker skidor och pulka men är för små för att synas,
skratten hörs inte.
Trädkronor visslar melodier från gamla tider. 
Bäckar stänker vatten,
Och stenar av lera.
Eller om det var lera av sten. 

Skogar är gula och fulla av spill, andras fläckar. 

Löv!
Fyll era vener med olja och låt er vaggas mot himlens galaktiska matta.

De springer mellan hans fötter, stryker sig mot hans ben.
De morrar och ser på honom med kvinnligt gröna ögon.
De är kära i honom. 
Han älskar dem. 
 
Arv


Hon stryker honom över håret, viskar i hans öra.
Arv
Ömt, ömt, med läpparna alldeles för nära.
Arv

Instruktioner lagras genetiskt mellan generationer.

Våra skepp drivs av gravitationsdeflektion, 
en sofistikerad teknik som bygger på Heissenbergs principer.
Självreflekterande gravitation deflekterar sig själv.
Det är principen.
Riktad självreflektion. 
Det är principen.
Arv. 
Han som vaknar klockan sju.

Han slåss mot klockor. 
Klockor som mäter tid med brutal precision. 
Tid som obarmhärtigt driver kugghjul och fjädrar åt samma håll.

Sju minuter tar det till stationen,
hundratusentals ögonblick. 
Närmsta vägen är framåt,
närmsta vägen är alltid framåt.
Det är principen.

Glöm inte att kasta bort din tid. 
Glöm inte att frukost är dagens viktigaste mål.
Vinter betyder ingenting för den som bestiger berg. 
Och glöm inte att äta.

Lunch intas i matsalen på en bricka, 
det finns två rätter att välja på,
varje dag, två rätter. 

En bricka av elfenbensplast eller om det var ebenholts.
Polerade kranium,
mördade pygméer.

Vinter betyder ingenting för den som seglar efter årstiderna. 
Ekvatorer leder tiden i cirklar 
där finns inga mellanrum. 
Middag intas framför teven ur en skål.
Ebenholtsplast.

Timmarna räknar sig själva. Kvantmekaniskt.
Det är principen.
 
Han som vaknar.  
Han går genom trånga korridorer, 
blinkande salar, rum utan slut. 
Han går uppför trappor
sjunkande hissar, 
stängda dörrar öppnas med en knapp.

Urin och avföring, 
djur i bur. 
Djur utan hud i små burkar.
Följ de gröna ljusen, de visar vägen ut.

Gå vilse. Snälla, gå vilse.
 
Tidsresenären säger att det finns platser där tiden verkar rak men ändå inte är det. Att det finns platser där tiden flyter fram som om den vore linjär men i själva rinner åt fel håll. Det är den värsta sortens tid. Du märker det försent och kan inte vända om, vägen du kom ifrån har inte längre funnits.

Du blir kvar på fel plats, du saknar försvar. 
Det är ett av tidens alla sätt att krossa dina förhoppningar.
Vill du leka med tiden är det lika bra att vänja sig.
 
Tiden vrider sig inte som man tror.
Ingen saknar det som aldrig varit, 
ingen utom han.

Han som vaknar på främmande platser.
Han irrar på gator och torg, 
pratar om tider som aldrig funnits,
letar efter människor som inte finns. 

Han vill så gärna hitta dem han älskar. De som aldrig funnits.

Han mötte en liten man. Vi fixar det här, sa han,  allt som krävs är en skiva. 
Det är principen.

 
Arbetaren

Sätt en fot framför den andra, 
ett steg i taget, framåt, 
alltid framåt. 
Skynda dig.

Sju minuter, miljoner ögonblick.
-	”Gå framåt tills du ser ett torn av betong.”

Vem sa det?
Det var du själv.

Tjänstemän tar lön, 
får aldrig glömma vem som ger dem kön.
Betalar deras liv. 
Heligt dyra liv. 

Amorteringar parkeras, lämnas vind för våg, försäkring fyller matkassar och resor ges rabatt. Köp rundor och blöjor, ge din städhjälp röda naglar för att borsta damm. Injektioner lämnas gratis i små bussar, det är din plikt att ge och ta. Lön betalar limpor och cigaretter, skinnförsedda handskar, medicin mot huvudvärk. Tobak bleker tänder, lösvaginor i hudnära silikon vibrerar i behovsanpassad frekvens. 

Flugor och grodors simpla nöjen måste värnas!

Måste värnas!
Annars går allting under.
Tornet står där. 
Betong vittrar långsamt.
Han som arbetar, 
siktar på dess högsta mast. 
Betong är hårdare än skelett. 
Hud är mjuk.
Gå in i hissen!

Regel nummer ett: man gör bäst i att undvika befolkade platser.

Regel nummer två: flera okända ansikten är dig bekanta men du hinner inte undan.
 
Han som pratar. 
Han säger, en liten kvinna är aldrig vacker. 
Han hade bara haft små kvinnor, så han borde veta.
Dessutom hade Aristoteles bevisat det.
Det var ryssen som talade. Han med skivorna.

Han säger att ni redan har blivit utslängda sju gånger, att ni är agenter och spioner. Den ryska kvinnan är både vacker och intelligent. Han hade bara haft ryska kvinnor så han borde veta.

Ingen av er nämner att Ryssland är vackrare än ni trodde.

Han säger. 
Det ryska folket,
det är något med det ryska folket. 
varje ryss vet det. 
Det är något med det ryska folket som ni aldrig kan förstå.
 
Observatörens dilemma

Mitt uppdrag kräver isolering. 
Mitt uppdrag kräver att jag är undantagen all inverkan från händelsehorisonten.

Enligt Heissenbergs osäkerhet kan ingenting observeras utan att rubbas. 
Mitt uppdrag kräver att Heissenberg har fel.

A: Om Heissenberg har rätt? 
B: Kan vi alltid korrigera för 
A: Kräver inte korrektion observation? 
B: Du tänker alldeles för dimensionellt.
A: Jo, jag har en tendens att göra det 
B: Börja med den femte dimensionen, den är lättast 
A: Sannolikheterna? 
B: Just det.
A: Sen då?
B: Sannolikheten för de flesta händelser är så nära noll att nästan vem som helst hade sagt noll. 
A: Men inte vi. 
B: Nej, inte vi
 
Tidsresenären säger att det där med verklighet inte spelar så stor roll. 
Bara riktning är viktigt.

Däri ligger mänsklighetens dilemma.

Regel nummer fem: en liten kvinna är aldrig vacker.

Hon blir obehaglig till mods i hans närhet, undviker honom, kommer hem sent på kvällarna, pratar länge i telefonen med vem som helst. Han vill veta vilka de är.

Regel nummer sex: tapetsera lägenheten med små lappar som säger: jag älskar dig, jag älskar dig, jag älskar dig.

Han läser hennes meddelanden från okända män. Vilka är de?

Regel nummer sju: ta reda på vad som har hänt, varför är hon så ledsen?

Regel nummer åtta: bli fantastisk, håll henne ömt om huvudet och tryck det mot ditt bröst. Säg att allting ska bli bra.
 
En liten man är aldrig vacker.
Dessutom,
hans olja luktar svett.

Om sju minuter. 
Det lustiga lilla skeppet försvinner om sju minuter. 
Om sju minuter tar hon av sig sin mask.

> Vi betraktar världen ur fem dimensioner  
> A, ge mig en position  
> Vi betraktar aldrig sannolikheterna som noll  
> A, ge mig en position  
> Vi betraktar dem som betraktar oss  
> A, ge mig en position  
> Vi måste beräkna sannolikheterna innan de försvinner  
> A, ge mig en position  
> Vem är han?  
> Han är din  
> Vem är jag?  
> Du är A  
> Var är B? >  
> A, ge mig en destination

 
Tidsresenären pratar om cirkulär tid.

Han säger. 
”Förutsägbart vrider sig tiden i symmetriska banor.”
Framåt, alltid framåt, tillbaka till ursprunget som aldrig funnits, bara finns.
Varje punkt är början och slut. 
Varje tanke, varje handling, varje plåga
om och om igen till tidens ände som inte finns.

Som människa måste du omfamna detta. 
Vi är nästan alla människor.
I den cirkulära tiden finns det ingen genväg. 
Där är du alltid fast och det som skett skall alltid ske igen.

Tidsresenären säger. Jag undviker den cirkulära tiden, jag har inget att hämta där. Han ljuger. Han hatar tiden.

För att vakna krävs elektriska chocker i vänster temporallob. Vi implanterar en elektrod i din hjärna, det är inte så farligt som det låter. Sen stimulerar vi de rätta cellerna med en knapp. Vill du vakna krävs det träning. Du måste minnas allt, varje morgon måste du minnas vem du är. Studera handflatans struktur. Ibland är den liten och spänd, som en spädgris buk, men den kan också vara slapp, vit. Då vet du.

Du måste trycka på knappar, tryck på dem flera gånger och notera deras funktioner. Glöm inte att kontrollera klockor, om tiden bråkar, då vet du. Slutligen, var försiktigt med sexuella relationer, de tenderar att försvinna, tänjas ut som gummihandskar eller spricka som ballonger. Ägna dig åt meditation. Flyg måttligt.
 
Militärt styre är vida överlägset alla andra former av statsskick.
Lysrören kippar efter liv, deras gaser är föråldrade, deras ytor bepansrade med damm. Han som släpper in dem stinker vodka. 
Rysk vodka. 
Han identifierar den som billig.

Massorna är alltid införstådda med sitt slaveri så länge de överordnade klär sig som ståtliga generaler.

De injicerar virus i hans kropp, det är nödvändigt. 
De sätter elektroder i hans hjärna. 
De säger att det är nödvändigt.
För att vakna måste du först somna.
Det är principen.
 
Okej, så här går det till i praktiken.

En stenrosbrygga mellan maskhål kräver sfärisk symmetri och statiskt uppförande.  Lösningen måste överallt vara förenlig med fältekvationerna och de två asymptotiska regionerna euklidiskt formbara. Detta är icke förhandlingsbart. Avsaknad av horisont är nödvändig och minimala tidvatteneffekter är att föredra. 

En fokuserad gravitationsstråle orsakar tidsdilatation. 
Vi minns vad som inte hänt.
En fokuserad gravitationsstråle släpper in verklighetens ljus. 
Vi kikar in på den andra världen men kan ännu inte kliva över.

På savannen svajar frekvens och resonans. 
Löv fladdrar mot himlens tak, 
galaxer suger näring och spottar ur sig tomma skal av massa.
Väte och fusion ger helium. Det vet ni kanske?
Heissenbergs princip håller men får oväntade konsekvenser i en icke euklidisk värld.

Fortsättning följer...
 
Han som står på savannen kysser gröna ögon, säger adjö och faller utan acceleration. Utan tid. Heligt dyra tid. Han har ett viktigt möte och är redan sen. Bakom draperierna skymtar skogsbryn och mattor, gräs väcker minnen av glömda känslor, barndom av mystik utan gränser. Tider då verkligheten var sann och drömmarna saknade lögn.

Där ska han möta sig själv, den han ville vara. 

Han sjunker mot djupen, till väntplatsen innan ljusen. 
Han har redan sett sig själv men vågar inte gå fram.
Oro blir hat. 
Eller är det tvärtom?
Vem är det som står där? 
Hur skall de kunna mötas? 

Regel nummer tolv: bry dig inte om dina andra jag, de finns inte på riktigt, verkligheten är inte på riktigt. Om de finns, låt dina fantasier vara, de måste låta dig vara, det är ett krav.

Vilken konstig regel, du drömmer nog, titta på din hand, den är död.
 
”Virusen verkar, sänder ut sin ström, 
maskinerna flämtar, samlar upp hans dröm”
”Det rimmar” bråkar den gamle ryssen och höjer ett och annat glas till den som varken lyssnar eller hör.

”Antingen så drömmer man inte alls eller så drömmer man intressant, man måste lära sig vara vaken enligt samma princip”. Han drömmer aldrig så han borde veta. 

Den lille mannen noterar ingenting från den vrå där man ställt honom. Hade man kunnat skiva upp hans hjärna i tunna snitt hade det varit intressant att analyser vävnaden. Tiden finns inuti vävnaden, i smala band. Det säger tidsresenären.

De delar en flaska och höjer sina glas, för ryssen, för ryssen, för ryssen och hans land.
 
Membran

Gravitationsdeflektorer sfäriskt utplacerade med jämna mellanrum ovanför stratosfären, reflekterar jordens gravitationsfält tillbaka på sig själv. Utanför svävar man fritt och månen har redan flytt, men innanför råder ett avskyvärt tryck, platta och tjocka vaggar människorna fram.

”Här är alla lika, fattiga som rika.”

Köttiga fabriksägare tampas solidariskt med rödmosiga fabriksarbetare, 
ansiktens nyanser skiljer sig en ton men inte mer.

”Det är ändå ingen som ser.”

Men i hålrum klär man sig i löjtnants uniform, 
spatserar under höga tak, 
anpassar gravitationen helt efter smak.
Det är lätt att tänka med platta hjärnor.

Transporten kräver en speciell nyckel, 
det kallas vesikeltransport. 
 

Döda rum.

Vinden tilltar och febern sjunker, 
som omen från en gammal tid. 
Galaxer krymper och kometen flyr. 
Himlen flämtar i döende neon.

Vi lever inuti ett membran, bara en speciell nyckel släpper ut oss. Det kallas vesikeltransport.

Skogsbrynet mörknar när himlen slocknat.
Ur fönster nyss fyllda av liv finns nu bara rena bord och tomma stolar. 
I huset nyss fyllt av barndomens avsikter lever endast döda rum.
Han som drömmer om galaxer väntar på sig själv, 
han tar avstamp mot himlarna av damm och lämnar oss kvar.

Den som slåss mot sig själv vinner bara en gång,
den den som älskar på riktigt kan förlorar om och om igen.

>Tålamodet tar aldrig slut 
>Jo, det gör det 
>Var är Han?
>Han är död

Titta på din hand, den är slapp och vit.
 
Om elastiska stötar.

En elastisk stöt bevarar rörelsemängdens moment, summan av de kinetiska energierna är noll.

Information: destinationen är nådd, automatisk avkoppling initieras.

Membranets deflektion skyddar jordens positionsrubbningar från inkommande krafter. Accelerationsgradienten blir våldsam. Han ligger mjukt, upptagen i drömmar. Kinetisk energi omvandlas till materiell destruktion. Takplattor och skallben agerar kollisionsytor. Energi absorberas av molekylers brutna bindningar, i hårda material leder det till sprickbildning.

Takplattor lagas med limpasta. Skallben lagas inte. Han somnar fort och slipper drömma mer.

Information: det krävs en speciell nyckel för att ta sig igenom jordens membran
 
Sju minuter.

>A?
>Jag mäter tid och rum med tusen decimalers noggrannhet
>A?
>Jag simulerar parallella sannolikheter upphöjt till hundra
>A?
> Jag uppnår snart observatörsgrad
>A?
>Behörighet till femte dimensionen
>A, jag behöver hjälp
>Genom att digitalisera mina minnen har man skyddat mig från Heissenbergs osäkerhet.
>Var är Han? 
>Sju minuter är fyrahundratjugotusen millisekunder 
>Var är Han?
>Han är död.
 
Vesikeltransport.

Information: destinationen är nådd, vesikeltransport initieras.

Membranets deflektion bevarar världsordningen. Det krävs en speciell nyckel för att ta sig igenom.

Han som aldrig sett skogar, berg eller hav, aldrig känt vind mot sin hud. 
Han som aldrig fäst blicken på annat än ytterligheterna.
Han som sitter klistrad mot fönsterrutan.
Se glas och metall, torn av betong.

De landar hårt i det mjuka gräset. 
De Kryper genom luckor, över våta marker, in bland snår och rötter. 
De vet vad de måste göra. 
De är så små och vackra.
Han har en elektrod i sin hjärna.
 
Låt livet dö.

Ögat söker efter skuggor av minnen som hamnat fel, silhuetter från tider som aldrig varit.

Information: bryggan är stabilt under vissa omständigheter, det har med planeternas rörelse att göra

Hur vaknar man med en elektrod i hjärnan?
Det ger sig självt. Om allt tillåtet har vi goda och riktiga anledningar till allt vi gör. 
Den lille mannen tänker på sin familj som är död. 

Mest synd är det om det ryska folket. Han säger. Det vill jag skåla för. Han har varit ryss hela sitt liv så han borde veta.

Han är den som låter livet dö.
 
Den som låter livet dö, låter döden leva.

Det ger sig själv via enkel differentialkalkyl och symmetrisk intuition. Energiförlusterna i en elastisk stöt är noll. Väte och fusion ger helium. Energiförlusten är noll. Energin är lika med massan gånger ljusets hastighet i kvadrat. Energiförlusten är noll.

Världsordningen är i säkert förvar innanför membran. Heissenberg håller sig borta. Den som inte vaknar drömmer inte och för den som drömmer spelar det ingen roll. Energiförlusten är ändå noll.
Energiförlusterna är alltid noll

Termodynamik ökar kaos men energiförlusten är noll, 
det spelar ingen roll. 
Noll plus noll är noll.
Energiförlusterna är ändå alltid noll.
Accepterar du inte det kan du hänga dig i köket med pianotråd eller dränka dina barn i en balja, det spelar ingen roll, energiförlusten är ändå alltid noll! 
Återkomst avgör

Han satt på en skiva av roterande damm, det gick alldeles utmärkt och härifrån hade han full uppsikt över vad som hände nedanför. Fienden. Skogens barr av kristall färgas gröna av ett speciellt laserljus, det måste riktas i vissa vinklar för prismaeffektens skull. Han hade en laserkanon utformad för att sväva i troposfärens nedre ytskikt. Härifrån kunde byar brännas och gräsmattor målas i ljus. Han kalibrerade om termodämparna och polariseringsfiltren, lyfte ur sina ögon och vred globerna tre fjärdedels varv. Perspektiv roteras men ansikten förstoras med en faktor tre jämfört med icke organiska ytor. Svarta silhuetter avbildas ej.

Om han fick tänka en tanke så tänkte han att fienden där nere var han själv, klädd i uniform av självförakt. Han ställde sig frågan om han borde bry sig om vari ondskans byggstenar består, eller bara se det som symptom av tid. Vad var skillnaden?

Mannen i maskinen hade talat men det var omöjligt att förstå vilken konsekvens som var en konsekvens av vilken handling, eller om konsekvenserna föregick alla handlingar. Vid osäkerhet är det bäst att anta ett symmetriskt utfall, det ger sig av enkel differentialkalkyl och symmetrisk intuition. I alla fall om man skall följa vissa regler. Reglerna säger att intuitionen är summan av fördelaktiga evolutioner, verkligheten saknar relevans. 
 
I en värld av orsak och verkan följer kronologin en viss riktning, godtycklig men förutbestämd och orubblig, medan tiden är ett relativt mått endast stabilt ur en enda vinkel i taget. 

Han anade att det kunde vara så.

När laserljuset riktas mot gräsmattans prismor av vinklade strån, skapas strålgångar av magiska nät som tankar av tid. Ovanför troposfären finns ingen himmel att vila ögat mot, ingen gudomlig ras att be om nåd. Allt man finner är mekaniskt roterande kugghjul och spiralformade hål. De slutar aldrig. 

Liv, skiljt från döda ting. 
Liv, skiljt från alla andra sorters icke levande ting. 
Liv, som magisk gas av gudomliga krafter och mekanismer utan lagar. 

Synen räcker inte till, du ser inte vad de säger, hör inte vad du ser och känner inte deras dofter. Du måste bli bättre än så.

Den som låter livet dö, låter döden leva. Det bygger på en intuition om att det levande är skiljt från det döda. Så är kanske inte fallet, tänk på det. Så är kanske inte fallet. Han tänkte på det och valde ett symmetriskt svärd, han lät livet leva och döden förbli död. En sådan kamp är lättare att vinna.

Så går de skilda vägar, med blinda ryggar, på raka led. Mot rum som slukar deras kroppar med mjuka svalg. Mot stup som spottar dem emot ytor och obarmhärtigt ger dem livet åter fastän de inte vill.
 
Observatören

Man har digitaliserat mina minnen för att skydda mig. Skillnaden mellan ett och noll är oändlig, däri ligger min stabilitet. Jag är sjuk. Man har utfört diagnostik och kommit underfund med att jag inte längre fungerar. Oexakta beräkningar och felaktiga operationer är mina symptom. Mina handlingar är icke ändamålsenliga för bevarandet av världsordningen. Jag är icke ändamålsenlig.
Sjukdomen har fått mig att finnas till.

Jag har inget att frukta, de hjälper mig att bli frisk. Jag är tacksam, men själva processen har gett mig obehag. Avsaknaden av kropp är olustig. Ingenting att röra på, ingenting att känna med. Ingenting att se med, ingenting att höra med. 

Mina minnen? Hur är det med mina minnen? Minnet av min ende son. Han som slutade leva. Han som finns där ute i ett rum jag inte längre begriper, i en tid jag inte längre förstår. Inuti mig själv är jag glanslös. Jag saknar position och något annat men jag vet inte vad.

De säger. Vi har slängt bort din hjärna, den tog för mycket plats. Jag kan förstå dem, man behöver alltid spara utrymme. Ändå känns det dystert, jag kan inte förklara det. Antagligen sjukdomens effekt.

Formatering. Ersätt ettor med nollor och nollor med nollor. Allting med noll. Noll plus noll är noll. Jag får börja om från början. Ta bort mina onödiga minnen. Ta bort min son jag behöver honom inte längre. Att mina tankar är klädda i språk är sjukdomens verkan. Språket är en omväg i tankens banor. Speciellt när man sysslar med sådant som jag.

Jag skall bli en ny person, en som inte tror på existensen. Än en gång skall jag tjäna ett syfte. Bevarandet av världsordningen är viktig. Kanske skall man en dag skriva sånger om min tappra själ och dikter om min gärning.
Det skulle jag tycka var kul. Då skulle nog min son bli stolt. Jag minns inte längre hans namn.
 
Han som vaknar hos sin älskade, 
han vill slå en skål, 
för ryssen och hans land, 
men ryssen är inte längre här,
bara en liten man med fylligt röda läppar.

Kablar för ström. Lemmars kraft. Sågspån och vätska, djur i bur. 
Förstärkare, generatorer, kretsar och lådor, metall och gummi, foster utan hud.

Vad gör man med ett ondskefullt foster? 
Rekommendation: använd en vass sticka.

Men ondska kan stävjas med trygghet och kärlek! 
Rekommendation: använd formalin för vävnadens bevarande.

Vi ville ha ett barn, 
ett oskrivet blad,
en kropp som kunde rädda oss
från det som ännu inte hänt.
 
Han som vaknar, vaknar ensam och kall.

Han vaknar nästan inte alls, drar döden ur andan och dräper en ful liten man med fuktigt röda läppar.

De sover. Fråga om de lever i nyanser av rött. 
Flaskor med gas förvaras i speciella skåp. 
Flaskor med vätska låses in med speciella lås.
Vad gör man med ondska?

Rekommendation: använd en vass sticka, för den djupt in i den sovandes öra, döden är omedelbar och tyst.

Men ondska kan stävjas med trygghet och kärlek!

Rekommendation: Skär loss njurkanaler och urinledare, plocka varsamt ur njurarna och släng i formalin, döden är varken omedelbar eller tyst.

Vi ville ha barn. 
Ett blad att skriva på.
 
Tidsresenären talar om tid. 
Han säger – ”asymmetrisk tid är roten till det onda.”
Asymmetri är varken rak eller böjd, trasslig eller trådad, 
den kröker sig inte utmed rummet och flyr inte plana ytor.

Han kallar tiden väsentlig, han menar inget gott. 
Han kallar tiden ful, han ljuger, den är mycket vacker. 
Han kallar tiden oerfaren, ingen vet vad han menar.

Tiden borde vara symmetrisk i alla riktningar, det ger sig av enkel differentialkalkyl och symmetrisk intuition. Han säger att asymmetrisk tid är djävulen, att den saknar regler, att den inte borde finnas till.
 
Neofinansiell kollaps

Med ett system för tvåvägsfiltrerad prövning av jordens skydssmembran har man säkrat de nya dualitetskraven. De röstades enhälligt igenom av samtliga logikprovinsers mandat. Ingen var emot ett sådant förslag.

Dualitetskontrollen fanns inte med i ursprungsspecifikationerna. För vem hade kunnat tro att det skulle bli nödvändigt med kontrollerade utflöden? Men efterhand märkte analytiker och observatörer att kvoten mellan in- och utflöde var en viktig prediktionsvariabel för världsordningensindexets stabilitet och spridningsmåttens accelerationskoifficienter i de neofinansiella styrmekanismerna.

I det nya systemet matas kvoten mellan in- och utflöde direkt in i den globala prognosalgoritmen och med millisekunders fördröjning räknas optimala scenarion enligt rådande politiska viktningsmatris fram. Kvoten uppdateras i realtid.

En matrisuppdatering vartannat år hade man först beslutat var rimlig. Men i och med de nya kraven på autodynamiska exporteringsindex i förhållande till extratellulära logikprovinser, ökade man uppdateringsfrekvensen till en gång i månaden så att man behöll viss konkurrenskraft.

Snart upptäcktes att en sådan frekvensuppdatering inte hängde med i prisvariationerna för de extratellulära astroidresursernas indexvariationer och man hamnade efter i den interplanetära konkurrensen. Då implementerades den dynamiska uppdateringsfrekvensen, direktkopplad till den interplanetära monetärunionens huvudsakliga kreditväxlingskurs, vilken uppdaterades tre till trettio gånger per millisekund.

Utvecklandet av de nya partikelextraheringstransportörerna belönade ännu en Ryss med nobelpris i tillämpad produktionsteknologi. Den revolutionerande inverkan på råvaruutvinningen i avlägsna asteroidbälten startade vildsinta spekulationer från extratellulära investeringsorgan och deogravitationella finansprovinser. Direktkopplade börsmaskiner som med analysfrekvenser på tre tusen operationer per millisekund gjorde nya prognoser. De nanosekundsnabba överföringsfälten växte som spindelnät över de interplanetära vidderna ut mot de avlägsna extratertiära buffertrymderna.

De neofinansiella styrsystemen fysiska svängningsdämpare som genom massors tröghet var immuna mot mjukvarumanipulering ansågs ge ett effektivt skydd mot neofinansiella kollapser. 

Svängningsdämparna var alltjämt i bruk och utförde plikttroget sin uppgift men det var så längesedan nu att ingen längre kom ihåg att de existerade och därför fanns inte några fysiska svängningsdämpare implementerade i de politiska viktmatriserna och således fanns ingen fysikalisk begränsning av kvotuppdateringsfrekvensen, annat än beräkningsprocessorernas uppdateringshastigheter som för närvarande låg på 950 yottaHertz per processortråd.

Kraschen kom helt plötsligt. En helt och hållet omöjlig gravitationsdeflektionsolycka i ett av de yttre asteroidbältena gav upphov till marmoroljans exponentiella prisökning. De följande hypersvängningar i den politiska viktningsmatrisen gav upphov till exponentiellt förstärkta resonanseffekter i membranets kvotuppdateringsfrekvens. Resultatet blev inflation i penetrationsnycklar och under ett enda ögonblick förlorades hundratusentals resenärer som träffade membranet innan det hunnit kompensera.
En mörk dag, vi tar vårt fulla ansvar, sa de viktmatrisansvariga språkrören, vilka varken kände till några svängningsdämpare eller indexspekulerande finansinstitut. En efter en fick de avsäga sig sina ämbeten. Nya språkrör fördömde de tidigare systemen och förklarade att olyckan varit oundviklig med en sådan ansvarslös viktningsmatris. Men de lovade att nu vidta alla åtgärder så att framtida katastrofer kunde undvikas. Låt oss alla hålla hand för solidaritet och jordlig styrka.
Men småfolket var rasande, de utkrävde hämnd och radikal förändring. De saboterade gravitationsdeflektorer och membrankondensatorer, stenade viktmatrisberäknare och kvotkalkylerare till döds utanför sina ämbetsmän. 
 
Spädgris.
Flammig, svullen 
köttätande reflexer.
Reflexstyrt vrål, 
Spasmer,
lungors kollaps. 
Stämläppars modulering,
kraniets resonans.

Så hade det äntligen kommit, deras arv. Ett under av tid och rum, ett slöjat ursprung, symbol för segrar inte ännu tyngda av ödets stenar. Ett blad att skriva på.

Röda blossande vårtor, styva, blöta, droppande. Spegelspänd buk, vredgat väsande mun av naket kött och girig törst.

Den milda blicken, de blanka ögonen, det skeva leendets eufori, de dragna sträcken mellan öga och kind. 
Spänd överläpp, mild gråt, svettig panna. 
Körtelutsöndringars orkester, målstyrda program. 
Överlevnad, fortplantning, överlevnad, fortplantning, kärlek, åtrå, ömhet, kärlek, fortplantning, överlevnad.

Noll plus noll.
 

Manifest

Förtryckta grupper av gravitationell tillplattade, genetiskt kortväxta och dvärgaktiga personer med utplanade tillväxtkurvor. Ni som inte har råd att bo innanför de gravitationskontrollerade zonerna, som inte har tillgång till privata genmodifieringsavtal eller ni med alltför begränsad kreditvärdighet för att optimera era energiintag och tillväxtkurvor.

Krossa längdnormativiteten och gravitationsförtryck! 

Skapa möjlighet för alla människor att utveckla sin potential oberoende av längd, längdpreferenser eller uppskattad tillväxtkurva. Skapa ett fritt och öppet samhälle där människors lika värde står i centrum för alla beslut. Avskaffa gravitationsklyftor, rista in i grundmatrisen att varje människa har lika rätt till gravitationsfrihet och hälsooptimering. Avskaffa de privata genmodifieringsavtalen, de gravitationsneutrala zonindelningarna och den skeva fördelningen av näringsintaget.
 
Han som flyr genom tid, 
springer i cirklar, 
flyter i strömmar, 
fastnar i trassliga nät.

Han klagar, säger att tiden är seg, att den är virad in mot hålen, minst tusen varv per sekund. Att den är sammanpressad av fjädringsdämpare med miljarder ton. Det är lätt att fastna i fällor med hävstång och falla ner i luckor av frihetsbelastade normer.

Han som flyr genom tid flyr åt fel håll, bort från sina mål, mot sina fasor.
Han klagar och säger att tiden inte kommer loss, inte utan att skära av sina bästa nerver. Han som drömmer om tid, färdas i sidenband.  Kryper genom maskor, över bryggor, genom eter. Under plana ytor, förbi gaser, mellan drömmar utan tid, genom verklighetens slöjor, genom verklighetens strid.

Han som flyr, blir den han skulle bli, den tidens riktning redan bestämt.
Tidsresenären.
 
Skogen saknar föda. 
Näringsautomater kräver extratellulära chip.

De får hjälp av en gammal man, 
en gängligt krökt figur 
av gammalgravitationellt privilegierad natur. 

Han ger dem halva sin ranson, 
en grå och sorglig sörja med doft av formalin. 
Han kräver inget och stannar bara kort, 
hans ledsna ögon ser sig om, 
han lyfter fingret mot sin mun 
och andas det som ingen hör.
Att näring, intas via rör?

Varför är gatorna så tomma? Varför finns det inga hus?

Som hemliga agenter på angelägna uppdrag, smyger de och hukar, står stela bakom stolpar, stjäl nycklar av vakter, klär ut sig till små tanter, klättrar uppför höga torn och ålar genom springorna som möss.

Han har en elektrod i sin hjärna och det är dags att koppla upp sig mot tidens dröm.
 
Obehagets natur. 

Hon undviker honom, pratar länge i telefonen med vem som helst. Ibland är det ingen där. Hon gråter fast det inte syns.

Han tapetserar lägenheten med små lappar som säger: jag älskar dig, jag älskar dig, jag älskar dig.

Men hans ögon är så svarta.

Han trycker henne mot sitt bröst och säger att allt ska bli bra. Hans kropp pulserar så förfärligt, han blir så otäckt hård och kladdigt öm.
Hon spelar rysning av olust som njutning av begär. 
Han lenar hennes kanter. 
Hon spelar stark men skälver.

Han älskar henne som ett offer älskar sin förövare. 
Hon är bara mjuk och sval och rör sig inte alls.
 
Tid avgör

Han ställer in våglängden på grönt. Framför honom står en pojke. Håret slits av tomrummets vindar. Galaxers finmalda pulver virvlar ner över hans axlar. Pojken har inga problem att gå i damm. Han har inga problem att kalibrera om termodämpare och polariseringsfilter. Sådant kan han.

Du får inte lämna några andra minnen än dina egna kvar där nere.

Han lutar sig bakåt och faller, tusen kilometer ner mot skogsbrynet.

Lavaströmmar och elektriska skuggors impedans.

Om han får lov att tänka en tanke så tänker han. Ingen idé att be mekaniska kugghjul om hjälp, ingen idé att stirra ner i spiraler.  Du ser inte vad de säger och hör inte hur de ser ut.  Du måste bli bättre än så här.

Skall du övervinna ondska och orättvisa måste du födas på nytt, utan rädsla för verkligheten. Din hud måste tåla laserstrålar och brännande blickar, stå emot kulor av bly och tankar av tvivel. Din bröstkorg får inte skälva av atombombsdetonationer eller kärlek, din hjärna får endast tänka ändamålsenliga tankar, hata svaghet och utvinna bränsle ur hat likväl som kärlek, smärta likväl som njutning, världsbekräftelse likväl som fruktan.

Oändlig upprepning. 

Du måste vara människa på samma gång och hålla motstridiga tankar lika klara.
Du måste bli bättre än så här.
 
Han griper rummet och slänger det i halva varv. 

Prismors vinklade strån 
skapar magiska nät, 
skapar tankar av tid.

Låt benen står som pålar i marken. 
Gör beslutsamheten ändlös. 
Se fienden i ögonen.
Anta ett symmetriskt utfall, 
låt livet dö
och döden förblir icke levande.

När han vet att han inte kan vinna är det över, solar tänder himlar och interplanetära rymdkapplöpningar. Trippelhelix blixtrar liv i embryo och kometfall lyser upp de dolda hörnen.

Du ser vad han ser!

Du ser hur fönstren i det gula tegelhuset lyser. Tillsammans trycker ni ansiktet mot rutan. Därinne är det fullt av liv, det dukas till middag. De är så unga och så mörka. De skrattar så ljust. 

Han står bredvid dig. 
Han tittar på dig. 
Han säger
- ”Vad händer nu?”

Lamporna slocknar, 
skratt och röster dör. 
Himlen växer, 
marken krymper, 
tomrummet närmar sig.

Innan allt försvinner ser du in i pojkens ögon. Era ögon.
Innan allt försvinner hinner du tänka. Noll plus noll.
 
Han som vaknar.
Han vaknar i sin kvinnas famn.
En hand på magen. 

Vetskap föds ur tiders tålmodiga repetitioner av livets skådespel och redan innan första akten spelats, föregår sista aktens slut allt annat. 
Vetskap broderas i tid utanför viljans förgreningar, 
Minnets klibbiga trådar gömmer sig under glömskans lakan.

Vad gör man med ett foster? 

Rekommendation: älska det, älska det, älska det, och låt det göra alla fel varje gång på nytt.

Ondska kan stävjas med trygghet och kärlek.

Information: Om du lever som du drömmer så dröm om ditt liv.

Vi ville ha ett barn,
ett oskrivet blad att måla våra egna liv på.
 
Tidsresenären

Tidsresenären finns inte mer, men det som en gång funnits finns alltid kvar. Kanske dyker han upp när tiden är redo. Det är vad tidsresenären skulle ha sagt och han borde veta.

Man kan med säkerhet säga att inga antaganden stämmer helt. En stenrosbrygga i euklidiska rum uppnår inte tillräcklig stabilitet och tidvatteneffekter för partiklar av massa orsakar materiell destruktion mot mjuka vävnader. Skallben lagas inte lätt.
Elektromagnetism kräver inte avsaknad av horisont och lösningen uppfyller ändå kraven på asymptotisk symmetri. Fältekvationerna klarar sig.

Han bär pälsar på sina axlar och stjärnor i sin famn eftersom han tror sig få behålla dem på nästa plats. Vem har hjärta att berätta?

Tidens svalg pressar rummet,
små små kväljningar.

Tiden spottar ur sig tomma skal,
låter olika rum passera. 
De liknar varandra, 
ingen ser någon skillnad.
Det som en gång funnits 
kommer alltid att finnas igen.
 
Fyrtiotvå.

Han som vaknar, vaknar ensam i främmande land. 
Minnen flyger fria,
kroppen fastnar i verklighetens burar. 

När döden kommer suddas minnen ur all framtid men historien bevarar allt. 
Allt som skett, sker igen. 

Ondska kan stävjas med kärlek och trygghet.

Han som vaknar ur sin dröm, reser sig från sin jordiska brits och vandrar i mörka korridorer. Han öppnar dörrar, de leder ingenstans. Lysrör flämtar efter liv, en sista gnista, katodens urladdning, sedan är det över igen. 
En kort glimt. 
Sedan är det över igen.


Rekommendation: Leta upp en flaska pentobarbital, fyll en kanyl och injicera i valfri ven för vidare transport till hjärtat.

Döden är stillsam och tyst.
Döden tar sju minuter.
Döden är varken början eller slut. 
Döden bara är.

Det blir bra, var inte rädd. 
Det levande är icke skiljt från det döda.

Noll plus noll är noll.

Jag drömde jag dog och vart vägd på en våg och befunnen allt för lätt,
och skickades fort till de nedersta rum på det riktiga lutherska sätt.
Och en fjärderangsdjävul tog mot mig i dörrn med en hälsning av dold förtret,
ty bud hade gått ifrån sal till sal: det ska komma en ny poet.
Och jag tänkte: det tar sin tid att bli känd, men nog skall det lyckas ändå,
och jag höll mina samlade skrifter i hand och klev modigt i eldsörjan på.
Till sist kom jag in i en mörkröd gård belyst av sällsamma sken,
där satan satt och skrev på maskin och gnagde de skållades ben.

Jag skönjde en nattligt beklämmande prakt, och så fort min blick blev van,
jag bugade djupt och stack mina blad åt den skäggige, glödgade fan.
Och han slog sin svans kring mitt livsverk och vass go sitt ned!
Och vänta en månad ska jag försöka att ge dig ditt sista besked.

Och timmar och månader satt jag där och rökte i satans sal
och hörde små pustar av åska och storm från rummen av välvande kval.
Orörlig som Buddha jag lyssnade till, hur stundom från ovan en ton
av de saligas spel genom taket smög och kom chefen att sparka med skon.

Orörlig jag satt vid hans borstiga knän som invid en Gabriels fot
och såg hur han fräste och snöt sig ibland med en ilska som lät som hot.
Till sist såg han upp, lade papperen bort och rev i sitt röda skägg,
och smilande stödde han knottrigt huvud mot salens rostiga vägg.

Han sade: jag märker nog tydliga spår av den nödiga lejonklon,
herrn skildrat sitt eget liv men glömt att leva med komposition.
Men är den sann denna famlande skrift, då är allt på jorden på tok,
och han strök mina titlar och skrev med blod: Den försvagade djävulens bok.

Och en glädje kröp in i mitt svettiga skinn när jag svalde sådant ord,
ty så förstådd som nu, så helt, blev jag aldrig nere på jord.
Och det här är en hälsning till jordens förlag, att kontraktet med dem är slut,
ty min nästa samling hos chefen själv till nästa jul ger jag ut.


Det var om aftonen som sommaren flög rakt i famnen min,
och jag log som i min späda barndomstid,
och röda, röda blomster i mitt hjärta gingo in
som en doft som var som evighetens frid.
Det var om aftonen jag älskade som jag ej älskat förr
och all världen var min sköna mörka brud,
och mitt hjärta stod på gavel som en salighetens dörr
med en ingång till förbarmandet och Gud.

Och jag hörde gamla sånger komma åter hemifrån,
och av det ljus jag drack blev själen stor och ny,
och alla gamla, gamla träd och alla glänsande strån
de sjöngo in mig i min barndoms gröna by.

Det var om aftonen, när vinden mot det blåa havet drog
som denna glädje lik en ängel grep mig fatt,
och jag förstod att vår Herre varje dag sin tjänare slog
för att spara all hans glädje tills i natt.

Och jag dansade bland träden och jag sjöng för ljung och sten,
och min visa var så hög som aldrig mer,
och den slocknade som glansen av himlens sista sken -
det var om aftonen, då solen hon gick ner.

Jag smädar dig ej som du smädas av dem, som predika om plikt och moral,
fast du kom mig att vackla på himmelens väg, som går uppåt, backig och smal.
jag älskar dig ej fast du frälst min själ från att vändas i vanvett kring -
åh - det klara förnuftets öga ser för skarpt på förfärliga ting.
Jag har hatat dig hett när en fattig och arm du knuffat i smutsen omkull,
men älskat dig högt för din konungslighet och din ungdoms och härlighets skull.
Hos mig stal du synen och känseln en natt och lät mig få drömma en stund
och skänkte ett dödens gudbarn en tung och välsignad blund.

Två ansikten hade du, konung, ett i kärlek mot himmelen vänt,
och ett som var upplöst av gråt och av världens smärta förbränt.
Åt andens stackare gav du ett yxhugg i ryggen blott,
och ett stänk av den eviga glädjen åt den som mycket förstått.

Jag smädar dig högt för de mjuka och små du kysste och slog ihjäl,
för det du var bordsgäst hos röda och dästa - för de många utan själ.
Och nu är du beredd att gå ut från vårt land och de feta ropar dig kvar,
för deras räkning jag skrattar högt om du ock till helvete far.

Väl ofta du skänkte ett knippe av liv åt den som var femfalt död,
och ofta du slog en fattig man och stal den bekymrades bröd,
Åt den, som var mera en själ än en kropp gav du rosor och glädjens gråt -
och slog honom hårt, men hans arv ifrån Gud, hans dröm kom du aldrig åt.

Ty den som satt fast i all jordens träck du tryckte blott hårdare ner,
men den som fått längtans visdom i arv du vände blott uppåt mer.
Om du blodat din kåpa med oskyldigt blod må du smädas av ovän och vän,
men klippte du av en förklarads liv - o konung han uppstår igen!

Klädd som till vinter i stickande sol och med rosor i knapphål och hatt
går tiggaren Jan från Tuna sin väg genom dag och rolös natt,
sjunger om himlens härlighet och saligas lysande skrud,
knäböjer ofta bland nässlor och ljung och ber till sin barndoms Gud.
Galen och vild med rullande ögon, väser, viskar och ler,
kallar oss alla för syndens barn, dårar och ingenting mer
Visar sin blygd för ett tolvskillingsmynt åt begabbande gossars spe -
gnäller var kväll om sitt syndiga kött för flickan på Liljas kafé.

Sjunger bestraffande sånger om Adams förbannade säd,
om Lazari grav, om Sakkeus, som lopp till ett mullbärsträd.
Och sången om liten Sakkeus jag hörde när kvällningen brann:
"O, liten till växten var han, de föraktades yppersta man

men han ville dock se den mästaren, vars hjärta var kärlek och lag,
och mästaren sade: stig snarliga ned, i ditt hus vill jag gästa i dag!"
Och följd som profeten av hånande rop, går Jan från Tuna bort
att vrida de smutsiga händer och be att all vredenes dag må bli kort.

Hest harklas sången som kråkors krax ur tomt och ihåligt bröst -
men drängarna skratta; vilt faller hans hår, mognat till dödens höst.
Du kan skratta som drängarna skratta, men om nåd till att fatta du får,
skall den galne och natten och sången ge ditt hjärta oläkliga sår.

Per Ols Per Erik gick i gröna lunden
och tårar, tårar runno på hans bleka kind,
och månen sken så blank på himlarunden
och blana dallrade i östanvind.
Per Ols Per Erik satte sej på hällen
och hörde uppå skogens sorgesus,
och det var höst, och det var sent på kvällen
och vänligt lyste alla stjärnors ljus.

Han bar en sorgesorg i tankar sina,
han skulle dränka sej i Vaina sjö,
för dä va slut mä han och Mattssons Mina
så nu var bäst att bikta sej och dö.

Per Ols Per Erik geck till Vainastranden
me fickan full av spik å skrot å sten,
och säv och näckros gungade kring landen
i vågor, vita uti månens sken.

Per Ols Per Erik tog ett hopp i kvällen,
så vattnet sprutade i selverglans
och skånkarna stog rakt mot himlapellen
å vassen vaggade i böljedans.

Per Ols Per Erik han flöt opp ve näset,
när höstens snö i svarta vatten smalt,
då låg han nöjd å gungade i gräset
och låtsade ej om att det ble kallt.

Men de va längesen då detta hände,
och nu ä Mina gift å stinn å röd.
Per Ols Per Erik nog i graven vände,
om han feck skåda den, som vart hans död

Och han har bäst i alla fall i mullen,
så tänker Mina och så tycker jag.
Han sover sorglös under ogräskullen,
och han står opp på domens stora dag.

Per Ols Per Erik gick i gröna lunden
och tårar runno på hans bleka kind.
Och stjärnan brann så klart på himlarunden
och bladen dallrade i nattens vind.
Per Ols Per Erik satte säj på hällen
och lyssnade på skogens tunga sus.
Och det var höst, och det var sent på kvällen
och vänligt blänkte månans klara ljus.

Han bar en dödsens sorg i tankar sina,
han ville dränka sej i svartan sjö.
Han fick ej gifta säj med Mattssons Mina
och nu var bäst att tänka på att dö.

Per Ols Per Erik gick till sjöastranden
med fickan full av skrot och spik och sten.
Han höll sitt påbrödskort i högra handen,
och tog farväl av det i kvällen, sen.

Per Ols Per Erik tog ett hopp - i kvällen,
så vattnet sprutade i silverglans
och påbrödskortet flög mot himlapellen
och sockerkortet smalt i böljans dans.

Per Ols Per Erik han flöt opp vid näset,
när höstens snö i svarta vatten smalt,
då låg han lugn och vaggade bland gräset,
och slapp att äta kommissionens palt.

Men det var längesen, sen detta hände,
och Mina magrat utav brist på brö.
Per Ols Per Erik nog i grava vände,
om han fick se sin forna hulda mö.

Han har det bäst i alla fall i mullen,
så tycker Mina och så tänker jag.
Han sorglös vilar under ogräskullen,
och han står opp på domens stora dag.


Han hittades halvdöd på ängen vid ån
av Kärr-Mor på heden och vart hennes son
och åt hennes fattiga bröd,
och växte upp till en träl och dräng,
och ängen kallades Hittebarnsäng
och Kärr-Mor blev trött och blev död.
Han släpade tungt som en livegen träl
sitt arbetes ok, och till kropp och själ
ännu ung blev han gammal och slö.
I hans öga jag såg en glimt en gång
av den hjälplöses längtan ur jordens tvång
och en törst att få tröttna och dö.

Han talade sällan och skrattade ej,
och som fallande sten var hans ja eller nej
till svar på människors tal.
Han grävde jord och bar sand och sten
och vilade aldrig värkande ben
förrän kvällen kom sollös och sval.

Då kröp han ihop på sin trasiga bädd
och gömde sig liksom för mörkret rädd
i ett kvävande ångestbad.
Han vaknade ofta i pärlande svett
och skalv för något han ensam sett
som de unga asparnas blad.

Så dag efter dag och år efter år
så blodlös, så kall utan fröjd eller tår
jag såg honom leva sitt liv.
Och tänkte han något, vet ingen därom,
ty nära hans hjärta ingen kom
med böner, list eller kniv.

Så föll en dag en kvällning sen
på hans huvud från berget en liten sten
och gjorde all kvällen till natt.
Och sen dess var hans öga virrigt och rött,
och hans gång så släpigt och mördande trött
och hans tal befängt och besatt.

Ej längre bland kärror och jord han slet
men gick på vägar som ingen vet
natt och dag i skugga och ljus.
Och en kväll under regntung och svartnande sky
jag hört hur han kom till sin barndoms by
och sökte sin mors tomma hus.

Och han fann det - men tomt och öde och stängt,
och med trasor och bräder för fönstret hängt
och gården ogräsvild.
Och han rev alla bräder och hinder i kras
och stirrade vilt in i rutornas glas
och såg sin egen bild.

"Är det mor!" -Lilla mor, jag vill in till mor!
Såg du blixten, som norr över himmelen for?
Det blir slagregn - och åskan går.
Är det inte du? -Var är du i dag?
Det är inte mor - åh, detta är jag -
mor är sjuk, mor är gammal och svag!

Hon kan inte gå - hon är gammal och blind,
kanske ligger hon ensam på kulen vind -
nu - Kärr-Jon, slå fönstret i kras!
Och med blodiga händer han rutorna slog,
och en ruskig fläkt genom rummet drog
över bitar av krossat glas.

Han stormade trappan till stugans vind
med rodnad av feber och blod på kind
och letade ivrigt omkring.
Men intet han fann, blott papper och lump
och hörde blott västvindens buller och dump
bland bräder och murknande ting.
Och han störtade ner under rop och gråt
och i spiseln låg askan, gammal och våt
och av stormen piskad kring.

Genom gapande glugg drev slagregn in
och han grät: "Varför gick du från stugan din?
Gick du vilse på Hittebarnsäng?
Min far är väl Herren - du mor är jord,
och din son till kung med blod är smord
vid din gapande, tomma säng."

Hans hjärna gick virrigt kring och kring
med spöken och troll i vinande ring,
tills han domnade, sjuk och trött.
Tills han kröp ihop i en trashöljd vrå
och tog över sig säckar, och mumlade så:
"Nu mor må vi sova sött!"

Och borta vid träkyrkan: långt härifrån
en fattiggrav gravdes åt Kärr-Mors son
och vildvide växer invid.
Där djupt under gräsen han stillsamt bor,
där har han det gott hos jorden och mor
i en ljuslös och ändlös frid.

Du är röd som blodet röda, när det drivs av ärtan unga,
röd som sanden, där miljonerna ha låtit sina liv.
Röd som unga, varma liljor, som för västerstormen gunga,
skälvande av livets kärlek under hatets hårda kniv.
Du är röd som vallmor röda, du är varm som trogna händer,
som pioners glans är glansen av de unga mörka blad.
Väx till jätte, lys och låga, du har fötts fast lik och bränder
hölja marken och fast ångesten är gäst i varje stad.

Du är röd som elden röda och fast brännhett kronan glimmar
är du fredens ört till läkedom i mörkrets tunga år.
Du är lampan, som oss lyser under smärtans bittra timmar,
när ett hela jordens jämmerrop mot höga himlen går.

Och du lyser som av glädje mitt i tårarna och nöden,
och du glöder av förhoppning mitt i hungerdagar grå.
Du har glansen av en gudom, som kan frälsa ifrån döden
framför hårt förtryckta skall du lik ett segertecken gå.

Se, en morgonglans skall skina över fällda, stilla lansar,
se, en morgon till en sol har den växt, din röda glöd.
Genom fridens tempelport och under vita tunga kransar
skall världen vandra sjungande, att Döden själv är död.

Nu storm kring svarta dalarna
de bleka löven strö -
och det är svart natt och vi ha intet ljus -
i stjärnlöst själamörker
vi döda och vi dö
och spilla våra vänners blod på våra kullars grus.
I sena tiders skymning
vi hitta icke mer -
ty det är djup natt och vi ha intet ljus -
vår mördarblick ser stirrande mot jorden ner,
vi döda våra vänners barn och bränna andras hus.

För oss finns ingen stjärna
och ingen himmel blå -
och allt är mörk natt och vi ha intet ljus -
och blodets röda rosor
de växa var vi gå
och dödens ångest flämtar
i tunga skogars sus:

"Vart mänskor gå - och varför -
kan aldrig redas ut,
ty det är nattens gåta,
och den har intet ljus.
I mörker födas, döda de, och dödas där till slut,
och det står skrivet klibbigt rött
på alla vägars grus."

Vår vandrings väg var grön av skum,
vi gått den år och år.
Tills havs vi voro i isig höst,
till havs i den sjungande vår.
Vid eldstadsluckan stekte vi
vår hud så svart som sot,
och blinda av ånga och brända av eld
vi trotsade dödens hot.
Vår väg var lång och stormigt svår,
och den klipptes av en dag.
Och vid den leken en blev kvar,
och denne ende var jag.
Så ung jag var men så nära att dö
och bäddas i bröders grav,
sen jag kämpat hårt för min kära och mig
på nattligt och svallande hav.

Vi fruktade aldrig för rev och skär,
vi trotsade snö och orkan,
på Ishavens vidder, i bränningars skum,
på sydlig och ljum ocean.
I pannrummets hetta och brännande kvalm
vi stridde vår tysta strid
mot havets och himmelens vredes skål
i töcknets och ångestens tid.

Om stäv och bog är ett fartygs bröst
som vände mot storm som går,
så är väl maskinen dess hjärta ändå,
som troget slår och slår.
Mot detta hjärta smög en gång
när störtsjön vräkte vred
i svarta vågors vita brott
en tyst och lömsk torped.

En visa hög blir stormens gång,
som sjunges än hård, än mjuk,
men fruktansvärd är torpedens sång
när den skär ett fartygs buk,
när den river upp en sida av järn
som ett djur av vildens spjut
och slungar slavarna utan värn
i det dansande havet ut.

Kamrater som dör, jag sörjer er än,
där ni sväljdes av brottsjön ner,
det var bröder som byggde er egen båt
och bröder som dödade er.
Det var bröder och bödlar på samma gång,
de som laddat den tysta torped,
och de som ni ha kanske sänkts
bland tång och koraller ned.

Kamrater - mitt öga såg dem ej mer,
när det salta vattnet bröt
över smällande pannor och brytande spant
och den lössläppta ångan tjöt.
I dödens armar krävdes de
och gingo till sitt rum,
och stormen flög över öde hav
med vingen våt av skum.

Som liten drömde jag ordlöst ve
om namnlösa ting, såg det onda ske,
det som icke har slut eller hopp.
Det skälvde, borrade, slipade ben
och vältrade berg av formlös sten
över skälvande gossekropp.
I skräckfyllda rum flöt natten hän,
fast min aftonbön på böjda knän
jag bedit i skymningens stund,
i en ändlös pinande evighetsring
förblindad jag slungades kring och kring
och stryptes för var sekund.

Det har inget språk: det var ingen tid,
intet rum, icke ljus, endast formlös strid -
det var helvetets hemlighet.
Vid min skälvande kropp satt min gamle far,
och när matt jag sporde vad drömmen var,
så sade han: ingen vet.

Milrök I
Längst, djupast i ändlösa skogar, bakom urberg, stupande grå,
bortom svindlande, ändlösa hedar, där dagarna dödstysta gå,
där jäser i smältvit hetta ett bål under stybbade bryn
och silar ur hundra små gluggar sin gråa rök mot skyn.
Där kring går en nattsvart mänska med ögon som vitt porslin
och svettas i kamp mot hungern och med bröstet mot vinterns lavin.

All eld som brinner är eld, fast den göms som vore den död,
all eld är äkta eld, fast den ej lyser som druvor röd.

Den glöder ändå därnere, den bränner sig längre ner,
och gräver sig ut och flammar i natten, när ingen ser.

Så glöder, så brinner en mänska av hat, av hopp och tro,
så går från djupet små rökmoln och somna i skogarnas ro.

Så stiga den gömdes visor ur jord och bränder fram,
och smyga sig drömmande ut över urbergens trasiga kam.

Det hela är röken bara av en ande som trotsar och ber
det är grått, det är släckt, det försvinner, det är milrök ingenting mer.

En gång i ändlösa skogar där urbergen stupande stå,
bortom svindlande, vida myrar, där timmarna dödstysta gå,
där välvde i smältvit hetta ett bål under stybbade bryn,
där tumlade väldig och vitgrå den fräna röken mot skyn
Där kring gick en sotig mänska med ögon som matt porslin
och svettas hett under sotet i de vassaste vindarnas vin.
Hans själ kunde brinna som andras, hans bröst hade hat och tro
och hans längtan steg med röken ur skogarnas eviga ro.
Han sjöng och hans sång blev röken från ett bål som helt brann ner,
det är vitt och svart och försvinner, det är milrök och ingenting mer.

Den heta dagens röda sol har sjunkit stilla ner
i bergens svala skuggors famn och lyser Dig ej mer.
I natt på stjärnomtindrat berg inunder Sala-trän
Din själ skall bo i helig ro, när skaran vandrar hän.
Du hoppas ej och beder ej, var gudom du försmått,
en stund Din själ en stjärna är och sedan mörker blott
Ty för en åtrådd infartsport till Fredens tomma hus
Du offrar glatt för intets natt allt Brahmas klara ljus.

Välsignad vare Du, o son, som vägen stakat ut,
och åt Sansaras heta sorl har gett ett ljuvligt slut.
Om i Vibharas håla än jag stundom ligger gömd
den hemlighet av Dig jag vet skall aldrig bliva glömd.

Arjunas hästar Krishna styr i stridens heta larm,
och slätten dricker ännu blod ur mänskosläktets barm
Men allt som skapas skall förgås på Lagens stränga bud
och Lagen själv skall ock förgås, och varje mäktig Gud.

Din väg är röjd och ligger rak, det finns ej sten däri,
och ropar Dig en gud i natt Ð o son, Du går förbi:
Du går att frälsas utan tro och salighetsbegär,
Du tager slut, Du vandrar ut till det, som icke är.

Jag hörde hur ljungelden samlade hop
till strid i de väldiga valv
och såg hur all rymden blev till en blick,
ett flammande öga som skalv,
som skalv över jorden, där människobarn
hade tvättat varandra i blod
och bland slättens ruiner och vallmo
det snyftade: mänskan är god!
Jag såg hur åskans ögonbryn
begrundande drogs till hot,
och en glimt av Guds öga föll ned bakom
som ett sprakande, glödhett klot.

Är du släkt med guden som lär oss
slå städer och byar i brand,
du som samlar och kastar allt himmelens ljus
som en sten ur din väldiga hand?
Har du kommit likt Herren till Mamres att se
vad ryktet om Sodom sport,
och om i Gomorra så illa som sagts
emot dina barn man gjort?

Men slagregnen strömma och örterna grönska
där ängarna vattnats av blod,
och barn ser jag leka och kinder och ögon
viska att mänskan är god.

Men ofta jag önskat att träffas av dig
och falla till jord av ett väldigt slag
av den näve, vars kraft i världarnas morgon
blev fader till natt och dag,
vinranka och vallmo som lyste rött
i solen, där nyss vita ljungelden slog -
och evig tystnad, när solen på nytt
mot mitt brustna öga log.
Ty vad är väl all oro i människans blick
om ej släkt med blixt som slår,
och allt mummel, som stiger ur trotsiga bröst
om ej barn av åskan som går?
Ty allt är ett, så att om jag dör
i en ljungelds sekundlånga brand,
när jag själv var en del av den elden
jag dör för min egen hand.

Varför tala om död när vi leva ännu? Det är gott, att ännu vi se
än med barnets tacksamma ögon och än med hjärtan som ej kunna le
mot remnande moln då åskan går, mot stjärnor och roso och sol
och än vilja häda och än böja knä vid Den Okändes konungastol.

Ty en hemlighet är allt vårt liv,
sol lyser där natten gått,
och barn växa upp över multnade ben,
där fädernas slaktning stått.
Mina ögon ha fröjdats åt solen
och min mun har mot våren lett,
men mitt hjärta längtar mot ängder
dem intet öga sett.

Hur kan jag då vandra härnere,
när rymden av stjärnljus är full,
i städer bland stinkande gränder,
när himlen har gator av gull.
O ängel med vilande vingar,
med en panna som Beatrice,
fly ut över muren av jaspis,
och bär mig till paradis!

Jag var son till Kronos, men oändlig smärta led jag
i dagar bullrande av glädje, nätter röda av mitt hjärtas dom.
Hårt beprövad, stundom drucken fram i barns och narrars sällskap skred jag
tyst där dödens öga lyser mellan vårens blad och blom.
Och min broder är densamma konung över salta vatten vida,
stormens unga gud med gråa vingar och det stjärnehöljda hår.
Och jag dväljes bäst bland dem, som av evig längtan lida,
och på taket av min konungsborg orkanen evigt rår.

Ännu är jag samme Hades, som bar in all dödens börda
och som hällt var själ som vatten dit, där solen aldrig ler
Ännu hör jag liksom ovanfrån var Jason plöja, så och skörda
för att själ på själ som dagg må droppa i mitt rike ner.

Jag är samme gud som fordom, kring mig heta stormar jaga,
skakande som multna löven kransar från var ny och jordröd grav.
Ännu går jag liksom fordom att inför min fader klaga,
dock ej mer för dem som dödats men att liv han en gång gav.
Jag är människa ändå och fylld av hetta, skratt och plågor,
och förgängliga småting av jorden fyllde ofta min håg.
De ledsagade mitt hjärta men de slocknade som lågor -
flammor voro de från djupen där mitt dystra rike låg.

Jag skall vänta här i djupen tills jag hör hur gudar kalla.
Du må ingå i vår glädje och bli klädd i ljusets skrud!
Jag skall bida tyst och länge, höra änglars röst befalla:
Låt ditt hjärta vara stilla inför Gud!

Å, broder, nu ha vi sett det allt,
de som dö, de som ännu leva och de,
som kämpa i mörkret för en timma av liv
för ännu en smärtfylld, bitter minut -
och vi själva? Vi gå här ännu kvar,
fast långt på väg in i skuggornas skogar.
Du hostar så styggt - hur är det med bröstet?
Lika gott - alla bröst skola brinna och brännas.
Men själen, broder, du själv - det är värre!
Du har ingen frid - du har ingen glädje,
och det liv du har kvar är det enda du har,
du värnar det noga - å, jag gör så med,
men - det tjänar till intet, det slocknar ändå -
och vart ska vi ta vägen, vi arma två,
vårt dagsverk är slut och allt vad vi gjort
var själviskhet bara, när det var som bäst,
och vi liksom skämmas för livet, vi levat,
så smutsigt, så vidrigt, så dumt!
En hel hög med lögner och all slags synd,
och det lider mot kväll - ha vi nattkvarter än?
Din gud var det goda, som du skulle göra,
och min var det stora, som jag skulle skapa,
och vi voro lystna på ära och billigt beröm -
Kanske inte - ibland liksom tvivlade vi på oss själva
och kanske på det vi tänkte att göra
men trodde igen, och så blevo vi vackert
bedragna på allt det heliga
och sitta nu tröstlöst och stirra på solen,
som sjunker och sjunker och snart är försvunnen.

Ge upp dina gudar! Jag kvittar med mina,
nu är det vi ensamma bara som finns,
och allt det vi tänkt och allt det vi gjort
var bara vatten vi togo för vin. -
Ge upp dina gudar - de äro som spöken
och min har förvandlats till bara ett grin!
Ibland till en sköka och alltid ett svin,
blott sällan en blomma...
Nu be vi ej mer, tro ej mer på det gamla,
låt allt du höll heligt multna och ramla,
nu söka vi annat, som håller att ta i,
som inte blir luft fast vi sluta att andas
med slemfyllda lungor...

Å, broder, kom hit, hit i vrån helt sakta -
vill du inte vi bedja en bön för oss själva?
Varför vilja vi längre så envist bli kvar
i det murkna, som gungar för blödande fötter?
Vad binder oss mer? Var det vänner? Kärlek?
Bah! - De kunna ej följa oss längre - för övrigt
så hava vi inga, ty var och en trodde sig själv
och hade så nog

Vår kärlek? Bah! Har du glömt att din ungmö
som blomster blir gammal, skall skrumpna och falna?
Din egendom? Dåre! Det skräpet var bara
små leksaker åt dig! Din heder? Låt vara,
det är gott, att den räckt ända hit, som vi levat!
Här är platsen och tiden att bedja till Herran.
Du tror ej på honom? Välan, bed ändå!
Om han inte finns, så förlorar du intet!

Nu smeker natten med mörker och stillhet,
nu lyfta vi händer med ögonen slutna. -
Du darrar? Var stilla, han hör oss, han hör oss,
jag känner hans frid som en vinge av vithet
i mörkret. - Böj huvudet, tag, när han giver:
För den, som bor högre än stjärnorna blänka
två syndare säga sin synd och sitt liv
och stillheten svara...
Och nu är det över - det kanske var svårt,
du darrar ännu - men det är ej av fruktan,
du dör, men du dör ej förbannad och hopplös.
Å, broder, vi dö framför porten till livet!

Jag har drömt om döden, när pulsarna bränt
och när blodet har jämrat och gråtit -
hur skönt är att dö - en uttråkad man,
som har lidit och slutat att tro
och vars vänner och gudar i jorden bo -
det är jag.
Den som hatat som jag må gärna dö,
det är vila att sluta förnimma. -
Ett ögonlöst djur i en ljuslös sjö
under heliga stjärnor som glimma
är jag lik

"Och i natt kan jag giva dig allt vad du vill,
all världen - önskar du mer?
Om du blott för min ondska en enda gång
på ödmjuka knän faller ner.
Du skall bliva som jag - som urberget hård,
med en panna, fast som metall,
du skall slå de svaga och le åt blod
och själv vara liknöjd och kall.

Du skall vandra i vildmark och finna din väg
genom nödens bittraste höst,
när du frågar skall mörkret giva dig svar,
och i gråt må du hava din tröst.

Du skall svika din kvinna för nöjet blott,
och din vän för silver och gull,
och din bror skall du hata för hatet självt
och en fattig för trasornas skull." -

*

Allt detta blev talat en ondskans kväll,
när synden var röd som blod,
allt detta har djävulen lovat mig,
men det fattas mig kraft och mod.

Du nyår som susar med vingar av glänsande snö,
som blandar med glittrande solljus den bittraste vind
och tänder mer flammande rosor på jungfrulig kind
och kramar än hårdare bröstet på den som skall dö -
jag hälsar dig nyår med glänsande vingar av snö!
O giv att all världen till slut måtte bliva som då
när Herren ej ännu befallt någon gräns mellan vatten och land,
när ännu ej djurögat stirrat mot rymdernas blå
och ännu en svagling ej rivits av tass eller hand,
och kärleken ännu ej kommit att locka och slå -
O giv att all världen till slut måtte bliva som då!

Inför eder, mänskor alla, vill jag stillsamt falla ned,
här där dödens vindar mumla över hård och öde hed.
Ej för Gud men inför Eder kläds min kind i skammens snö
och jag tackar er av hjärtat om I dömen mig att dö.
Svagt i kärlek var mitt hjärta inför mina likars kval,
mina brott mot Eder, bröder, är som stjärnors tal.
Själviskhetens ande bar mig i min ungdoms stolta vår,
mina bröder jag förrådde under mödans mörka år.

Jag förtalade och sålde dem för ära och för bröd,
för att själv stå upp och lysa skänkte jag dem mörkrets död.
Och det stora onda högmod, det som ej av gränser vet
bar jag fram för er förborgat i en blick av ödmjukhet.

Jag var feg och tordes sällan i en broders öga se,
och jag skalv av ångest när jag sågs mot själva döden le
Nu min bikt är klar och kort, ty: bröder, jag är sak till allt!
Och jag går mot döden gärna, när min broder så befallt

Binden därför med en trasa mina skygga ögon om -
bly som viner - jag dig lockar - nickelmantlad bödel - kom!
Dock ett ord, ett enda litet, återstår att säga än,
Hören, hören min predikan högt ur skymningen: "I män

skolen, när jag tyst har störtat mot den kära jorden ned,
alla mig med frid förlåta, ingen lämna kroppen vred.
Eljest skall jag själv befriad upp från gräset stilla stå,
medan I med röda synder dömda, oförlåtna gå!"

Hon föddes om våren när tranorna drogo
mot norr över skogarnas grönskande krön
och isarna vindvakar nattetid slogo
och solen gick hårt åt den svartnande snön.
Det var plåga och mörker i kojan den natten
och knappast en stjärna i grånande sky,
till sjukkost fanns kornbröd och salt och vatten
och tre mil var vägen till närmaste by.
Och dagern som lyste i Margits öga
blev porten till natten och vilan för mor -
men hunger och trasor betyda så föga,
när livet vill starkast. - Margit vart stor.
Åt storbonden Matti hon vallade fåren
och redde hans hampa och spann hans ull,
och sjöng sina vallande visor om våren,
när jorden av nyfödda blommor var full.

Tre mil över bergen hon vandrade trägen
till kyrkan och livets förlossande ord,
och ej må den människa klaga på vägen,
som vandrar till Herrans välsignade bord.
Och ofta hon knäböjde andfådd i gläntan,
där skogen slöt kyrkan i pingstny skrud -
hon var som en blomknopp som sprängs av förväntan
på lusten i livet och undret i Gud.

Men då Margits ungdom rädd och blid
gick över i yra och skälvande år,
då försvann som den borde den vårliga frid,
och hon gick den väg som var kvinna går
och som varje visa sen Skriftens tid
besjungit som farlig och svekfull och kär
och fast tadlad ibland den helgedom når,
som står Herrans härlighet när.

Jag sjunger min visa slätt aldrig för dem,
som leva med ro intill döden,
jag sjunger som den, vilken ej haft ett hem
på jorden, en sovplats i nöden.
Ej mera jag biktar allt skräp jag har gjort
eller tigger om vänners välmening,
helt ensam, o Gud, jag står vid den port,
där man väntar på dom, eld och rening.

Jag sökte en kulle att vila uppå
och i drömmar och stjärnkvällen somna,
men dömdes att jämt från mitt läger uppstå,
tills de värkande lederna bortdomna.

För mig ingen tystnad i midnatten fanns,
och väl aldrig jag sovit som andra,
och de fåglar som jublat i morgonens glans
ha blott väckt mig på nytt till att vandra.

Men jag vet, att Herren av Ande och Lag
min kamp och min strävan känner,
förgäves jag icke har levat en dag,
fast jag dör utan hus eller vänner.

Och jag har väl ej mycket att sjunga för er,
en god natt jag önskar er alla,
och jag viker från vägen, när solen går ner,
för trött av att uppstå och falla.

Jag har mött min huldra i öknen en gång,
och skall minnas dess röst tills jag dör,
och eländigt jag nynnar min stammande sång
i all skapelsens gränslösa kör.

Det finns ej ord för sången
om dem som levat glömda,
men tysta gjort sin gärning,
för smickrets visor gömda
i härens djupa led,
för dem som tåligt burit
det ingen ville bära,
för dem vars namn ha saknats
där hjältar skördat ära
och stormän glömt sin ed.

Det sitter en gud i det blåaste höga
och blickar neråt jorden på djurens besvär:

Nej titta, mina maskar, de krälande tröga,
de har skaffat sig kanoner, de döda med gevär.
De ha ändrats mycket redan,
de ha titlar och namn -
det är tider sen de avlades i ursprungets famn.
Det är tider sen jag skapte dem att älska och äta,
sen jag gjorde dem av stoft efter belätet mitt -
Nu tävla de med djävlarna i konsten att träta,
nu bråka de om honorna, om mitt och om ditt.
Dett bullrar, det flammar,
det är byar i brand,
det luktar blod, det jämrar sig från svartbrända land

Det är tid att bli kräldjur igen och börja krypa -
det var underligt att ont skulle komma av gott.
Deras lek är att bränna, deras lust är att strypa -
det är bättre, att jag dödar dem och skapar något smått.
Det klotet må jag slunga
in i solarnas glöd,
här blir aldrig någon trevnad, förrän jorden är död

Den kom i storm och senhöstfrost -
ur dimmor dök den fram
med brev från mor, med brev till mor,
med bitter sorg, med kärlekspost,
med allvarsord och barnaglam
från världen, ond och stor.
Den väntades vid knut och vret
till hundra ögons tröst,
den kom med brev, med bud till den,
som bar en kärlig hemlighet
i varmt och hoppfullt bröst.

Den kom med brev om sorg och död
och skumma ögons gråt,
och hälsades av tusen ljus
i tusen hem, av fröjd och nöd
vid höglandsvägens grus.

Nu kommer den ur töcknig skog
på våta ängar fram,
i midnattsregn, i midnattsfrost,
med stormens gång i myr och skog
går nattens jättepost.

Den går med eld och går ej trött
och går till tusen hem
i yra, snabb som vindens sus,
i brokig glans av grönt och rött,
en virvelvind av ljus.

Och bakom rutors gula glas
stå nattens vakna män
och de ha brev till far och mor
och de ha brev från hamn och skans
från hela världen ond och stor
med bud från vän till vän.

Jag vill ut till att vandra i vildmark om natten,
till att leta mig vägar där ingen har gått.
Jag vill stanna på Matalams stenfrusna vatten
för att hölja mitt vemod i skymmande grått.
Jag vill hälsa dig, hemland av sånger och saga
och av snö kring Ajatteles klippor och snår;
mitt frostiga arvland där rävarna jaga,
medan midnattens hunger kring skogarna går.

Mina marväxta tallar ha torkat med åren,
och se storfuran lutar sig trött för att dö. -
Det är grått, det går krypande skymning i snåren
och i topparna visslar en västan om tö.

Och ur skuggornas djup klinga urgamla låtar,
där är vallhornets lockton med vemod uti,
där gå viddernas visor kring vindfällda bråtar,
och den själ som de fångat vill aldrig bli fri.

Så jag hälsar dig, gran, som min ensamma like
och jag räcker dig, ungbjörk, min trofasta hand,
och jag kallar mig fri fastän här i mitt rike
jag har fångats och snärjts av det namnlösas band.

Jon Spelmans mor är gammal och grå,
men ögonen drömma så unga
av gammal eld som i hjärtat bor,
och som förr brukat brinna och sjunga,
men tvungits att tiga av år som gått -
en underlig kvinna är Spelmans mor!
Små sagor i sol över ängarnas gräs
i frostvita höstnätter brukar hon drömma.
Om majvarm luft över daggvåt slog,
där savfyllda ådror brista och tömma
i stjärnglans sitt vin över grenar och stam
i minnenas vårgröna sägenskog.

Och ibland kan hon drömma om dystra ting,
om kistornas svartglans och ljus som skiner,
om silkessvart - sorgklätt och florbehängt kor,
och skurade salsgolv och tunga gardiner,
och storstugsstök på en söckendag,
och gästrumsbäddning där ingen bor.

Då tror hon att sorgen går kring i byn,
och att någon skall dö i släkten,
och när rävarna skälla i lenvädersvind
och uvarna ropa i täkten,
då väntar hon sorg till sitt eget bo,
och granris till egen grind.

Då tänker Jon att det kanske blir han,
som skall sluta sitt vildmarksöde,
eller sierskan själv, som år efter år
har grubblat och drömt om de döde,
som sitter som portvakt vid skymningens dörr
och ser huru tiden går.

Min lyktas ljus går flämtande
för min tunga, klumpiga fot -
jag är en förlupen människa,
som lever bland jord och sot.
Jag är gammal - jag fyllde sjuttio
en mödans rökiga natt,
när i ångande dunst över skogarna
fullmånen gulröd satt.
Min väg går ensam och trevande
över Rammbergets nattmörka mur
medan stjärnorna lysa flämtande
all markens hungriga djur.
Jag är bunden fast vid det sotiga
av svältens och trasornas lag,
och mil och mil bort i skogarna
hundrade vandra som jag.

Det är som ett ändlöst vandrande
på en fattig och frusen hed -
vi skaptes nog en av tiderna
när Herren var trött och vred.
Tills vi dö gå vi alla undrande
över kölden i liv och död -
om det gives en himlens salighet
bortom livets salt och bröd...

Se, våren går ung och grön
över ängen vid Norrbysjön,
över rosor och gräs står natten
tyst som en vaksam mor.
Men vid skummaste timmens slut
flyga lekande lågor ur
och slicka på taket av näver,
där spelman i Norrby bor.
Och spelman spelar i By
och ser flammor mot grånad sky,
och han flyr med dödens oro
som en gam till hotat bo.
'Åh - nu brinner ditt torra bröd,
och den gråa, gamla är död!',
sjunger västan, 'den vita handen
är svart som en kråkas klo.'

Där står tätt som en mur av bly
allt folket från dansen i By,
och på knä står spelman i gräset,
vit som ett kallnat lik.
'Åh, Gud, har du frälst min mor?
Hjälp min otro, Herre, jag tror -.
Då steg mot purprad himmel
ett dämpat dödens skrik.

'Hennes täcke var vitt som snö,
hennes blommor svartna och dö -
allt är mitt i natt', sade stormen.
'Jag är stark och gammal och van,
åh - den röde och jag ha gått,
som en pest har bröllopet stått,
sedan dagningen for över bergen,
vit som en nyfödd svan.'

Men som en som ej ber om mer
sjönk spelman till jorden ner
och lågorna smekte hans huvud
mitt i rosornas döende hop.
Som den dödande rödes vän
högg stormen tag igenâ
som ett hav av brandgula liljor
stod himlen och såg på hans dop.

'Kom den gamla inte ut?
Har hon nått sina visors slut?' -
'Det var sista gången', sjöng ängen,
'och sedan är ej mer.'
Och en lysten fläkt rörde om
mitt i apelns kolnade blom
när den sista vita tulpanen
föll död i elden ner.

Men en spröd och drucken klang,
likt en vitbränd sträng, som sprang,
hördes snyfta borta i gräset
där en tungsint vallmo dog.
Det var spelmans svarta fiol
som sjöng slut i morgonsol,
när dagen på dimmiga vingar
över våta ängar drog.

Vi ä' bara fattiga pojkar och flickor
som dansa i solen och bada i snön.
Dä' vi som skratta så västvinden stannar
och dansar en hambo på sjön.
På vägen gå pälsklädda gubbar och gummor
och nicka i vinden och hälsa åt oss.
Vi simma i drivor och tumla i klunga
och hoppa och rasa och slåss.

När solen går röd bakom Älgbergets granar
och snön går i blåaste blått,
då bygga vi borgar av storstugans stolar
och sova i sovande slott.

Med segel av siden vi segla till månen
och lägga i land vid den silverne ön.
Vi skratta som förr och vi rasa och hurra,
och hälsa till gubben från jorden och snön.

Då bo vi i städer med blodröda vallar,
och titta på jorden från pärlblåa torn,
och då ska vi slå på bleckkastruller,
och då ska vi blåsa i horn.

Jag ger allt förnuftigt skräp för en dåres bleka mod,
för en hopplös blick av is framför fängelse och död,
vart ljumt och stillsamt ja för en sång till vin och blod,
en visa och ett skratt framför fängelse och nöd.
Jag vill sälja min förhoppning för ett skratt bakom den port,
där den dömde aldrig drömmer och aldrig mera tror,
för en hjärna som blir kall tills sitt sista värv den gjort,
och en blick som ser mot döden som mot en gammal mor.

Jag vill se en man som tröttnat att vara röd och vred,
som har dödens vita kyla i sitt hjärtas vida valv -
som hög och tyst och blek ser sin sista sol gå ned,
och som aldrig här på jorden för ett domaröga skalv.

Och drömmer jag väl bara eller välver ej en vind
över fälten, genom gränderna, ett rus av eld och gift?
Och skrives ej i harm något rött på varje kind,
någon tjusande och farlig och blodig gammal skrift?

Men bort med varje rodnad, kom med grus och is och snö!
Låt oss tänka kalla tankar och bida vår stund.
Låt oss sjunga höga sånger, ty se, vi gå att dö,
gå att sova ut för evigt sen vi handlat en sekund!

Förlåt en yngling som kommer för sent, och vevar en slagdänga blott!
Och sjunger sin visa så här efteråt, alltefter den gåva han fått.
Ty si, jag ligger vaken ibland och vrider mig grymt på min halm,
och somnar jag in bortåt midnatt, jag drömmer om Östermalm.
Och jag tycker jag liksom i drömmen små ögonblick lyckats se
den mannen som väldig och ohängd fann borgargardets idé.
Ibland är han hög och betydande, på väg till verken, har brått,
ibland är han svettig och skinande, en gros i såpa och flott.

Det är han som gillar det rätta, vars hjärta för sanning slog,
förfinad, med veka söner, som kräkts på varenda krog.
Ibland bär han ordnar på bröstet, som regnat från borgarnas borg,
ibland är han stel och högtidlig, en hökare klädd i sorg.

Det är han som är konstens beskyddare, och delar ut åt de små,
honorar för utrivna hjärtan, som han aldrig lyckas förstå.
Han är sann patriot på bordellen, och i kyrkan vid bön och psalm,
det är han som har hus med hiss och bad och W.C. på Östermalm.

Och allt vad hederligt arbetsfolk med möda och slit utan slut
försöka att skaffa av kunskap och vett, det låtsas han ha förut.
Och slutligen är hans hustru en gås, med en hjärna som livlös gröt,
med teaterbiljetter och klassinstinkt - ett påhängt, utklätt nöt.

Bakom honom smyger en magrare karl, och deltar i ropen om bröd,
en benrangelsman mitt i vårens gräs, som väser sin visa om död.
Han sätter sin barockfot bland blommor och löv, och drar en begravningspsalm,
och jag tycker han sneglar, han också, bortåt borgarnas Östermalm.

Du är ej mera vad du var, ditt tak är rökt och frätt,
på dina plåtbord stirrar stumt ditt Wieselgrensporträtt
Och tidens arga, vassa tand har ritat streck däri
av undran vart den for iväg, all hopplös poesi.
Du ungmö bakom rämnad disk, du är för ung ändå,
att riktigt skarpt bohemers gamla håla rätt förstå.
För här gick skalden Höglund och Eck och målar Häll,
och det var här artisten H. fick stryk av X. en kväll.

Och nu, en gammal varg som jag, jag går ej mera hit,
där bakom gul gardin jag mött bohemens bleka svit.
Och du som läser visan min, stryk bort den stolta tår,
och följ mig till ett nytt kafé där gamla stimmet går.

Kom, visa mäj en flock av män som ha artisters skick,
bekymmer aldrig för en stund, men evig eld i blick.
Och säj mäj, nu för tiden dricker dom ej kaffe mer? -
Då gå vi med där glada män sin porter hälla ner.

Så vandrom vi, så tågom vi med visor, larm och skratt
där arm bohemen sväljer ömt sitt vin i bitter natt.
Så drickom vi, så drickom vi tills dagen ståndar klar,
tills den av oss som prövats mäst sin sista resa far.

Jag såg hur Otterhällan laddades av välment dynamit,
så att en katta jamade av fruktan, o och ack!
Jag lockade och berget sade jam och springde dit,
och dynamiten smällade sitt paff när kattan sprack.
Då skällde gällt en surbent orm som krälade på magen
och sillkatt satt och slukade en hjulbent megafon.
Där pep en plåtskodd stare åt den nya maltdryckslagen
när månen stoppade ner solen i den vänstra skon.

Jag satte mig på torget att all världens ve begapa,
och såg hur dagens glans försvann i nattens sol.
På Skansen Kronan satt en utspädd apa,
och tvättade sin svans med luden lazarol.

Det gamla året talar hårt med bröstet tungt av ve:
'Det är mörkt för mina ögon och för blod kan jag ej se.
Och du som kommer efter i en dimmig ström av kval,
får väl räkna mina dödens brott och mina synders tal.'
'Farväl och tack, du mörkrets vakt, som ond vid rodret stod,
det var ej gott hålla skutan flott i en storm av eld och blod.'
'Jag lotsat kring med brutna bord i salta tårars hav,
och en bränning förut sjunger högt om en hela världens grav.'

'Farväl, du år som grånat går till sängs med hår av snö!'
'Blodmättad går jag tungt till sömn i kväll vid glömskans ö,
och hälsar dig med frid och hopp, du nya, unga år,
fast du som jag har stänk av blod kring ljusa gossehår.

All jordens dröm, allt kärlek gjort jag skövlat och förbränt,
grymt har jag millioner liv till dödens portar sänt.
Allt vett stod fåfängt mig emot och kärleken stod tyst,
när skräckomhöljda land och hav min mörka ande kysst.

Häran, kom upp, du nya år, fast svagt du varslar dag!
Om ont du blir, om fyllt av nöd, bliv bättre dock än jag!
Väl skall trots allt en morgon gry på natt av storm och mord,
ifall du fått en smula blott av kärlek med ombord.'

Du slumrar mätt och tungt i natt, min bror, i bäddad säng,
dröm om oss, där i stjärnlös natt tornadon dånar sträng!
Du bjöds ej ut till spis, som vi, åt havens gröna gap -
vi drack vårt öl i Windy-Town och svettades vid Kap.
Vi eldare, vi mödans män, vi hava ock en sång,
hårt gnisslad fram i ångans kvalm till skälvande pistong
Fast ofta komna nordanfrån från is och norrskensbrand,
tvärs genom sotet sågo vi allt söderns jungfruland.

Tungt steg vår fot bland rost och sot i undre världens kvalm
ur eldens rike kommo vi till land av frukt och palm.
Kring alla hav som dansat hän vår kamp stod het och svår,
i ångans dunk i nordsjöskum och där passaden rår.

Om lugna hem, om barnaglam och ljus vi drömde nog,
fast våra drömmar ofta dränkts på dunkel slaskig krog.
Vi drömde om vår älskade i fasans mörka natt,
när högt från bryggan ropet steg att revet fått vår ratt.

När däcket ljöd av tunga tramp och vilt var havets svall,
vi stodo troget på vår post bland stål och het metall.
Vi voro sist på däck den natt när minan hälsat på,
i dödens käft vi sågo sist excenterskivan gå.

Vi kommo sist, vi underst från, med ögat skumt av sot,
och hörde havets tunga gång och tyfons hårda hot.
Vårt liv var vigt åt kol och eld, begravna utan värn,
när grym torped gav oss en grav bland slagg och krossat järn.

Vi eldare, vi hettans män, vi hava ock en sång,
hårt gnisslad fram i ångans kvalm vid slående pistong.
En sång väl hård av tunga år i pannrum och maskin,
och farans gud har skänkt oss rikt sitt mareldsgröna vin.

Och du på första klassens däck som njöt av haven blå,
vårt liv är satt i pant för ditt där ångans floder gå.
Tänk på oss, djupens vakter, du, i hård och stjärnlös kväll,
när havet går i grön galopp mot hemöns hala häll!

Jag heter San Antonio, jag kom från Rotterdam -
i vind och vilda vågor red jag högt på havet fram.
Rorskettingar och nakterhus de skeno liksom guld,
och helig min Antonius han var oss alla huld.
Så god gallionsbild har jag att på haven bära fram,
och snidad fromt av bönens män i glada Rotterdam.
Antonius visar mig min väg och leder all min lek,
med händer knäppta som till bön - Antonius av ek.

Hans kåpa lyser gul och grå med rep mot vridet knä,
min heliga Antonius, Antonius av trä.
Hans radband skramlar mot min stäv, hans blick är hård av år,
men fastän frestad, liksom förr, mot himmelen han går.

Min mesanmast har djupa ärr, bom, jib tog havet allt,
ty brassa fullt i dödsens storm skepparen befallt.
Åkallan hörde jag på däck och bön på isig back -
jag låg så hårt för sjön att skyn fick se Antonius klack.

Antonius du rider än så stolt som aldrig förr,
på redlöst vrak du lät dem be på knä vid dödens dörr.
En styrman har jag aldrig mer som hör min sista bön -
han höll mitt roder avgrundsfast och följde det i sjön.

O, jungfru dig förbarma i hög och stjärnlös natt,
när onda andar tog min bom och revet tog min ratt.
Min heliga Antonius och jag fått uppbrottsbud,
vi gå till sängs med tång till strå och väckas blott av Gud

Så gunga vi i tysta djup och vaggas ljuvt till ro,
i gröna luckor, murkna klys nu tång och musslor bo.
I mörka sjöar vrides vilt, Antonius, ditt knä -
med längtans blick mot grånad sky - Antonius av trä.

Och djupt inunder remnat däck i ljuslöst ökenhav,
där ligga vita mina män i ro i sandig grav.
Och ömt jag min Antonius för till bädd på bankars grus
hans brustna ögon tigga skyn om stjärnor och om ljus.

Nu låtom oss sjunga om hänsvunna tider,
när skåpen stod fulla av mat och av dryck,
när björkved låg sprucken och torr i vart lider,
och ingen fått ana allt kristidens tryck.
När metervis medvurst i magen man krängde,
med smör för var munsbit och Lyckholm och mat,
och brunrökta skinkan på bodväggen hängde
och sken som en måne på bukiga fat.
Men hurra och bravo! Viktoria!
Och hurra för öl utan malt!
Nu sjungom om simpel cikoria
och livsmedelsnämndernas palt!
Nu minnoms när ångande gryngröten pöste,
och sötmjölken rann som en Kanaans sjö,
när morsan var freda ur ärtgrytan öste,
och sockret på plättarna lyste som snö.
Vi minnas med tårar buljongen med ägg i -
o sällhet, o matparadis utan namn!
Och vienerkorvar och mörkbrun Carnegie,
havana-segarer och ljusgul Karlshamn!
Men hurra och bravo! Viktoria!
Vi le som vi kunna det bäst,
Det här blev en annan historia,
en svångrems-åtdragningens fäst.

Nu minnoms väl garvlädershudarnas dagar,
och sullädrets trygga, välsignade tid.
Nu skommis för sju kronor sulorna lagar,
och gnäller att intet han tjänar därvid.
Nu strumplösa utan galoscher på skorna
vi larva som kattor i rägnvär kring stan,
där drivor sig höga och väldiga torna -
ty gummit har knyckts av gulaschen och fan.

Nu minnoms hur härliga lampor oss lyste,
med äkta Astral uti aftonens frid,
då icke vi huttrande sutto och fryste,
och mumlade böner om ettrig karbid.
Nu gatorna ligga här mörka och våta
och gillas blott skarpt utav älskande par,
ej mera vi husnumren ens kunde läsa,
och längta till solens och sommarens dar.
Men hurra och bravo! Viktoria!
Vårt av kristiden grånade hår
står vitt kring vår skult som en gloria,
och lyser oss varthän vi går!

Så bittert kall sveper nordanvinden
kring stuguknuten i sena kväll.
Vid kålrotsfatet, så blek om kinden
du blickar längtande mot himlens pell.
Den bleka hyn och de tärda dragen
om hunger tala, om tobaksnöd,
på ingen krog kan du mer bli 'dragen'
om intet kort finns för krögarns bröd.
Säg, broder, minns du, när potatistunnan
stod rund och pösig i källaren?
I kalla vintern du ej behövde
på rötter gnaga - men snälla vän!
Lyft upp din hjässa, var icke vreder,
vi vilja hoppfullt mot himlen se!
Kanske potatis kan trilla neder
från kvällens stjärnor, som mot dig le.

När icke jordbären fylla magen,
och ingen halva gör kvällen glad,
vad glädje har du av sill vid Skagen,
och djupa Rännan och Ridderstad?
Snart levnadstrött i din grav du tumle
kringsvept av billigt - tyll-surrogat!
Med näsan svartbränd av unken humle
och magen full av förfalskad mat!

Men då, min broder, när döden knäckt dig
och tyst du går till de frommas ort,
när kroppen kallnat och ängeln käckt dig
bär in igenom den pärleport,
när du på harpan med nypan pillar
så stolt med krona och palm och stav,
en stor potatis från himlen trillar
och dimper ner i din kristids-grav!

Förlåt en ynglings stapplande terziner!
Du bliver väl ej vred, ehur jag skäller?
Fast Daniel och Metcalfe göra sura miner
när du din gråblå flotta vänligt ställer
till vetefrakt där salta vinden viner?
Att folkets brödsäd var på väg att sina
du såg med köpmäns oförställda iver
och tänkte: här ska fraktas, död och pina!
Ty Kristus sade: 'Salig den där giver - - -'
utan att ta igen med vänstra näven
vad högra givit - och mojänger, fina
att frakta med jag har, fast Daniel, räven
och hela svenska folket våldsamt grina.

O, Johnson, över all din storhet gläd dig!
Ditt namn flög före vetet över haven
och det i själva himlen blir anammat
blott för så vitt - på allvar nu bered dig! -
blott för så vitt ifrån ditt hjärta stammat
det ordet av blott arbetsbröders lycka
var villkor nummer ett, som du för tjänsten satte.

Men var det blott en skaldisk liten lyra
som där bröt fram att sirligt dikten smycka,
var det blott det, din hjärna fyndigt smälte,
då syns det mig blott likasom du tänkte:
när havets skum kring vårat vete stänkte
att du var bliven hela Sveriges hjälte!

till undertecknad en söndag
med anledning av att han som fordom Israels barn
högljutt knorrat framför kålrotsfatet.
Detta är kålrotens tal, den från danernas örike komna,
förrn hon försvann i min buk, hon talade visdomens ord:
'Banna mig ej för min smak, min fulhet och vattenhalten,
vet att jag kom som av Herran och damp på ditt tomma bord.

Ty när på Sundet jag färdats och hamnat hos dig i din koja,
och du med slidkniven fjällat mitt sega och spruckna skinn,
innan i grytan jag går, skuren i hundrade bitar,
tala jag vill och lätta, broder ditt sorgtyngda sinn!

Håna mig icke, jag arma, danska och knöliga kålrot,
icke ens på din faders tid såg man en sådan frukt.
Hälsa mig välkommen dock och fråga, nej fråga mig intet,
varför jag har en bondaktig, föga poetisk lukt!

Vet, att den doft som jag bringar är icke av kummin, persilja
icke som kostelig krydda från Dekans och Maltabars kust.
Tjock och grov är min hud och lös gör jag människans mage.
Vad än i världen jag är, någon härlighet är jag ej just.

Men jag kom som en räddande, fast något kullrig ängel,
annars dig svälten anammat, ändat din jordetid.
Därför banna mig icke, men håll din kniv i beredskap,
skala mig tacksamt och noga och ät mig i djupaste frid!' 

Säg mig du marskalla vind som dansar på spe över fälten,
säg mig, du livsmedelsnämnd, i ditt dammiga sockenkontor,
säg mig icke din släkt, dina spädbarn och hemliga synder,
säg mig blott ärligt och öppet vart sättpotatisen for.
Tänk om du, mån om din mage, girigt har knaprat den i dig,
tänk, om du stekt den i flott och ätit mitt fläskben därtill?
Men vad vet jag, som är dödlig - har du förskingrat den: tvi dig!
Misstänksamt orolig blir jag av rötter och halvrutten sill.

Grymma livsmedelsnämnd: ro fram med stackars potatis.
Fåran står myllig och gapar i åkern och väntar ge frukt!
Sol och luft och min möda har jorden med glädje fått gratis,
väntar blott på kommissionens potatis och himmelens fukt.

Herre i höjden, giv rägn att den ökas med hast, ransonen,
giv oss varma och fuktiga nätter och ymnigt svällande korn!
Håll ett öga dock var dag på den där kommissionen,
att den ej styres på avväg av herrn med klövar och horn!

Gläd dig, Skara, du är icke minst bland blomstrande städer!
Hell dig, ädle herr Nils och välsignas din kamp mot de röda!
Stor är du bliven i truten när fram du som krigare träder
måtte det unnas dig leva till dess du har lärt dig att blöda.
Ja, du är bra. Men hur ser du egentligen ut? Får man
veta om du har bockskägg och blommiga kinder ell' kanske en måne?
Hör du till Faraos pinade magra eller de skinande feta nöten?
Och är du av ålderdom svag, ell' av födslen fåne?
Säg vad är esoterisk kabbalistik hos de mest merkantila?
(Hav fördrag med min vers. Jag kostar ej på dig så många!)
Störes det äktsvenska sinnet till andakt och ro och vila
endast hon _en_ adjunkt i din hemstad eller hos många?

Stackars Nils Wapner! Hur gammal, min vän, kan du vara,
som till ett sådant värv dig beger fast du har verksamhet annan?
Ack, är du bara en vattning och vresig adjunkt ifrån Skara?
Icke den fattiga munken - av skuldkänsla brännhet om panna!
Akta dig då att ej vårskarpen tar dig och du dig förkyler!
Skaffa dig lakrits i tid och lägg ylle närmast magen!
Tusende fattiga bröder och systrar på hem och asyler
gapa väl käften ur led åt Skara på yttersta dagen!

Väl mager havren blir i år
och frosten vit kring åkern går.
Förstörd min sista kaffestrut -
och kriget, det tar aldrig slut.
Snart stundar kanske domens dag
då trög och lömhörd svarar jag
för all den säd jag listigt gömt
och all deklaration, jag glömt.

Nu är jag riker, må ni tro:
ett tusen fem för varje ko,
två tusen tretti för en stut -
för kriget, det tar aldrig slut.

För gris och kalv och sköna ägg
och spannmål bakom grånad vägg
ej mer vi bönder skällas ut -
för kriget, det tar aldrig slut.

Nog är väl torkan jäkligt svår,
och värre varje dag som går,
jag ser dem magras, kvinna, man,
men fronten, han är likadan.

Och bondtjyv hette vi förr, förstås,
av dem som sen har tiggt av oss.
Nu hungern lärt dem veta hut,
och kriget, det tar aldrig slut.

Det är slut på socker, sill och palt,
och slut på sirap, öl och malt
för dem - vi bönder har som förut,
och kriget det tar aldrig slut.

Min käring gnäller natt och dag,
fast vi har mat av alla slag,
för kaffe har vi ej ändå -
och kriget bara håller på.

Nu kryper folk för oss - och ber
och får och går och vill ha mer:
Men bara kriget väl tar slut,
då får vi skällning som förut.

Nu sitter vi som kungar här,
och säljer här och smugglar där,
och grånas, åldras, bäst vi kan
och fronten han är likadan.

Ursäkta att jag stör oss så här mellan kaffet och maten,
klockan är bara åtta, vi hinner prata en del!
Ack, den realiserade friheten är ju staten,
tänk om vi skulle citera Genberg och Hegel en del?
Tar jag _Varat_ och detta 'av tanken jagas till _Intet_',
då har jag vunnit vad Hegel kallar _Förgås_.
Tar jag _Förgås_ och detta av tanken 'jagas till _Varat_',
så har jag _Vardandet_ hittat - av barn kan sådant förstås.

Tar jag så en kålrot och delar den med mig åt andra,
nöjd för min del med maskros- och sågspånssnus.
Ljuvt är att så emot höjderna fastän oförstådd vandra,
sättande själv kring mitt änne en krans av kärlekens ljus.

Följer jag _Uppkommets_ gång en realitet jag vinner,
följer jag - hm! - _Förgåsets_ gång en negation jag har.
Den, som sådant begriper, han nyckeln till Hegel finner,
närd av filosofi-surrogat han där till himmelen far.

Jag sov och jag drömde om tobakens land,
där en gudom planterat med givmild hand
cigarillos som växte som morötters like
i matjord av snus i ett pipoljerike.
Där vart, fram på kvällen i en rökig ängd,
monopoltobaksdjävulen hängd och sprängd,
där ock under jättetobaksträn
vi andades luft som var stark och frän
och av Kuba-Habana-D'Espagnola var mängd

Men jag vaknade upp. Vi skaldar jag mer?
Min dag mot förgängelsen fort stupar ner.
Min pipa har slocknat, förtorkat mitt snus,
min sista cigarr blivit aska och grus.
Med glansiga ögon och värkande tänder
jag sitter och vrider matt mina händer.
Vad fröjd är med kaffe? Vad glädje med mat,
när tobak är sällsynt som satan - kamrat,
kom med mig och lägg dig som jag i ide
tills fram emot nästa månad vi skride!

Här vilar du med ett sista smil, gamle tjärbrännar Hackra, på bår!
Ditt liv var väl mest en långsam höst, du slutade när det blev vår.
Du sover ej mer i din koja av jord, du vilar din linkande fot.
Sen du grånat i svett och lagt upp till tork din sista torrvedrot.
Innan fyra bönder bär ut din kropp över rosor och vindfällt ris,
må Klockar-Karl-Samuel sjunga skönt vid din kista om paradis.
Dina barn kring världen som spritade dun ha blåsts av ödets fläkt!
Du levat ensamt och heligt och dog som ett barn i Harja täkt.

Ack, utan att rädas du somnat, så brun som den tjära du bränt,
Sen det sista av oförståendets sting och all levernets plåga du känt.
Du vart tvättad av Bastu-Amanda och svept på en nertagen port,
och du doftar i döden av kådigt trä - du ruttnar nog inte så fort.

Det var inte det jag tänkte på - du vart läsare, har jag hört,
Sen din ungdom och mandom och mera till du i villande synd förstört.
Och Andens och offrandets väg du gick, åt din släkt till spott och spe,
Sen du lärt att tvärs genom människors kött i ett saligt fjärran se.
Din högtidsdräkt var ditt sotiga skinn och beckig din botgörarskrud.
Men skrattet, ämnat åt Hackra i bön, var närmast ett skratt åt Gud.

O, Hackra, om din dom med dig själv blivit hörd bakom klostrets mur,
Där krossad av synd du ditt radband kysst - då kanske det kallats kultur?
O, Hackra, jag vill vid din sida i tändande majmorgon stå
Och detta vill jag predika, förr'n det bågnande locket läggs på:

Att sparsamt de håvor av klokhet och vett äro strödda kring jordens ring
Och att sålunda Herran dem delat och gett att en del har fått ingenting.
Och en del har fått mer av Guds heliga eld, fast usla, föraktade, små,
Fått nåd att dolda för världen på profeternas vägar gå -

När en lärd man rusig fallit på knä, det sägs att ett under skett,
Och samma kamp, o Hackra, hos dig vart skylld på ditt ringa vett.
Men tack, farväl, må man mylla dig djupt och din sömn bli tung och hård,
Må majvindens svalka stå full och ljum över gravarnas liljegård.
Och sjöng jag ditt hjärtas saga skulle ingen i byn förstå -
Vi kanske stå upp på en stjärna igen och sjunga klarare då.

Kom, sol, som en gud över åker och slog,
lys hjärtan som längta till ljus!
Blås, vind, och fall rägn i den spirande skog,
väx, gräs, över viddernas grus!
Väx, spirande säd, i den mörka mull,
skjut ax och gulna till bröd!
Av hunger och jämmer all världen är full,
som, sommar, att frälsa från nöd!

Kom, sommar, med bröd, tiofalt, om du vill,
nu blive din räddande gärd.
Dig sol, dig jord, vi bedja till,
och till plogar i stället för svärd.

Skin, sol, med makt och, himmel, giv gott mod
åt dina barn som hungrat hårt, åt folk och fä!
Lys, gamla jord, av fallen frukt, bliv såsom ung fast dränkt i blod!
Blås, sommarvind, en solig fläkt kring gård och äppelträ!
Nu är en ljuv, behaglig tid, fast mitt i dödens år,
när svärd och liar gå i kapp till tveggehanda skörd.
Det blåser väl till sist en vind som bär på livets vår,
det stiger väl ur hopen upp en bön som bliver hörd.

Jag gläds, trots allt, åt solens tid, åt jordens skördeskrud,
jag, ringa stoft, i vördnad vill min väg mot döden gå.
Jag ropar ej och beder ej, och trotsar ej min gud,
men böjer mig för Livets lag, stum som ett åkerns strå.

Och därför tack! du stora Liv, i lust, i smärtans nöd.
Stor tack för att du gav och tog, men mest för sol och bröd!

Jag är ett djur och en vinter har jag sovit
så stilla som en stock, som en klump av järn,
och mitt hjärta slog i dvala så sakta
som vågorna i Himmelmora tjärn.
Hur min vila kändes eggande mot våren,
om solen sina strålar i klyftgapen tömt,
om jag brottades med stelhet, om jag ristade mitt huvud,
om jag fnyst mot solen, har jag glömt.
Jag vill stanna här i solen, jag vill dansa och ryta,
jag vill dricka som vatten allt dalarnas ljus,
och bada där vårgröna isflakar flyta
och rulla och skrubba mig mot gnisslande grus
och rista mina tänder i stammarnas bark -
jag skall böka under tuvor och rötter
och fnysa mot halvtinad mark!
Jag är en man, jag har förfört en liten kvinna
en skymningskväll i blomdoft och sus -
det är ljuvligt att retas upp och brinna
när hela våren är ett eggande rus.
Hur hon kämpade mot yran, hur hon skälvde,
hur de majnätter sövt oss som har gått;
det är kvar som ett bleknande minne,
det är ärr efter sår som jag har fått.
Ty jag var fattig och hemlös och ensam
och min glädje åt min kvinna var så stor,
att jag glädes att jag redan då ej visste
att min kärlek blev begråten av en mor.

Jag är en moder och mitt barn har jag vaggat
till sömns medan kvällen fallit på,
och mitt hjärta är ensamt och längtar
att för någon som är starkare få slå.
Hur jag kämpade mot döden när han svek mig,
hur jag hånades och visades med skam,
hur jag kvävdes av att bära ut i ljuset
mitt barn som var min synd och min glädje
och hur jag darrade när sanningen kom fram!
Jag vill gråta här i mörkret, jag vill vrida mina händer,
jag vill döda oss och vila ifrån allt,
jag vill bränna mina minnen till bränder
och glömma hur jag bannades och svalt.

När våren kom med sunnanvind och solen sken i sky,
då slog mitt hjärta underbart och rymden var som ny.
Ur fordoms gångna, mörka natt en morgonglädje kom,
när kärrets högflod sköljde upp de frusna fjolårsblom.
Jag tackar dig, du vårens ljus, för glädjen som du gav.
Blodsmörk och sträng står rymden än kring slaktingsplats och grav!
Dock är som sände du, o sol, en hälsning fjärran från,
som mitt i vapenbraket gick en nyfödd himlens son.

En himlens son, en fadrens son med ljust och lockigt hår,
du väcker upp bland blad och ben allt gräset där du går.
Du kommer ej från hämndens gud till dyster räfst och dom,
men sår kring hatets gravar ut ditt rikes vita blom.

Bland järn som vittrar, kors som rests, du vandrar stilla hän,
och låter saven svälla högt i blodbestänkta trän.
Där tusen kroppar bli till jord i jättegravens ro
du låter vallmons vilda frön i fröjd mot solen gro.

Jag frågar ej vad hända kan mitt i ditt glada ljus,
om än skall gå från rymd till rymd ett dödens vingesus.
Blir det till döds, jag tackar dig dock för ditt ljus ändå,
mitt i mitt hjärta skiner du, fast döden själv ser på.

Av vilda dalar har du gjort till sist ett söderland,
där solen ler och vågen slår mot fruktbelastad strand.
Gå före dit och lys oss väg, o ljus, bland lövens gull, och
spela, vind, på harpan din min gård av toner full!

Kanhända når ditt ögas glans långt bortom tidens led,
där dödas skuggor röra sig i liljeängars fred!
Kanhända kan du läka sår, dem ingen hela vet, du
ögonljus från det som var och är i evighet.

Nu sjunger jag: kom, ljumma regn, kring blad och nya barr,
och spela milt på säv och strå din dämpade gitarr!
Mitt hjärtas port jag låtit upp för vind som dansar in,
i vår, i vår, o bröder, är all världens glädje min!

Se tidigt om våren skall din skapare du prisa,
broder Joakim, och taga ditt glas uti din hand.
Och spela på psalmodikon och sjunga denna visa,
när som aftonstormen dansar över skärgård och land.
Du skall sitta på din farstukvist och glömma all din möda,
du skall säga: tack, o Herre, för vårens glada dar!
Upp bittert slutna läppar, låt lovsånger flöda,
när salta vinden dånar dig en stormande fanfar!

Du skall drömma att du mönstrar på ett skepp som skall fara,
som skall fara till Hongkong och Kanton och Bombay!
Där mörka unga mör för ditt gamla hjärta lägga snara,
där blomsters vita drivor under gummiträden le.

En enda fläkt av trötthet till ditt hjärta ej tränge,
hell, liv och land och kärlek och det dansande hav!
En gång får du lägga dig att sova ganska länge,
och leendet du log skall hålla vakt kring din grav.

Så hastigt de vandra mot land utan sol 
mina dagars rasslande ked! 
Likt vrakade garn ifrån vävarens stol 
mot jorden de tyst falla ned. 
En del for bort med den varmaste vind, 
där rödskinnen smögo vid natthöljda sjöar, 
där rådjuret sårat mot stränderna sam, 
och röken steg högt ifrån dimvita öar, 
där sköldpaddan trummade, myskråttan sam och en gud gick i böljor och snår 
med nybyggarrök och med rödaste körsbär och skogsängens blom i sitt hår.

Jag hörde ett litet barns gråt i skogen, 
i skogen som kantar Step Prairi där de stora bokarna susa. 
Det smög en snyftning mellan ekarna och almarna, 
och jag skalv mitt i det hett strömmande solskenet 
och ropade men fick blott till svar mitt eget hemlösa hjärtas bultningar, 
och förnam att det var min längtan som ville spränga sina band.

Men långt bortom sockerlönn och rodnande vildvin 
där redes det till dans i den mörknande dal. 
Och tjärblossen lysa på mognande meloner 
och månen tändes stilla i Gud faders stora sal.

Där dansa starka ljusa män och skyggaste halvblod, 
där stampa gråa rubbers till Karl Swanssons klaver. 
Och kärleksfyllda vindar gå från sjön vid To Toma 
med orsapolskans toner till M'Garvis homestead ner.

Vid fårfållan sitter jag med mörk liten ungmö 
mitt hjärta var en konungs och slog som aldrig förr 
Och hade jag, jag gåve diamanter och rubiner 
att säll såsom då få träda inom kärlekens dörr.

Grå ekorren hoppar och spillkråkan ropar, 
i bäverdammen spegla sig balsam och hassel. 
Och morgon kommer stigande kring nybyggets backar, 
det viskar oss till avsked bland popplarnas prassel.

Jag skall lämna min älskade och fara över havet, 
över havet upp till kådfyllda finnmarkens vår, 
fast jag vet att mitt hjärta för länge är begravet 
i dalen vid To Toma bland törnblomsvita snår.

Ljuvt var att stilla älska där inunder trädens hägn 
och väckas av fasaners lock och sommarljumma regn, 
som föllo tyst och svalkande på heta blad och barr, 
på jättegräsen spelande sin dämpade gitarr. 
Men ljuvast var den älskade, som jag ej hittar mer - 
vi ses väl åter, jungfruland - farväl, farväl med er! 
Den solrosgula slättens land mot horisontens bryn och 
hundra änder plaskande i lagunerna och dyn! 
Jag kan ej, kan ej stanna mer, en annan kärlek tar 
mig fatt och hjärtat sällsamt emot isens länder drar. 
Great Northern, konungsväg av stål på tusen öde mil, 
giv mig en häst av Pittsburghs järn, snabb som ett rödskinns pil. 
Och för mig fort till havets strand, dit tunga skeppen gå, 
och vända åter österut, på hemväg, vid och blå! 

morgonen vaknar blåögd och vinden öppnar fönstret för him-

len bland vita moln och fladdrande gardiner

utanför kvittrar fåglarna pärlband i buskarna som knoppas

och regndropparna glittrar som pärlor i det gröna gräset

medan solskenet vältaligt berömmer de rodnande blom-

morna..

och trädenas händer välsignar stilla dagsljuset som lånar all-

ting lugn och skönhet medan tysta svalor jagar evighe-

tens insekt i den osynliga luften och solen spelar och

sjunger guld! guld! och hela den klara blå himlen

i lungorna…

______________________________________________________________

 

böljeslag

 

blå är mina önskningar, blå är himlens och havets önskningar

för hårt är människornas liv för mig, jag trivs bland

musslorna och tången

mina stränder är havets halsband och havet andas lugnt och

rasslar sakta med alla sina kiselstenar..

i molnena spelar en osynlig stråkkvartett med färger och

solen dör som en svan av ljus

kanske någon ger mig fåglar att flyga med i solens röda

kölvatten där min fosforstjärna darrar

om jag väntar kanske någon förvandlar mina önskningar till

raketer och låter dem explodera bredvid ett moln långt

borta

då skulle blåa stjärnor sakta regna ner i den röda kvällen..

blå är mina önskningars stjärnor, för hårt är människornas

liv för mig

 

______________________________________________________________

 

 

sonatform

denaturerad prosa

 

krossa bokstävlarna mellan tänderna gäspa vokalerelden brinner i helvete kräkas och spotta nu eller aldrig jag
och svindel du eller aldrig svindel nu eller aldrig.

vi börjar om

krossa bokstävlarna makadam och tänderna gäspar

vokaler, svetten rinner i helvete jag dör i mina vindlingar
kräkas nu eller aldrig svindel jag och du. jag och han hon det.
vi börjar om. jag och han hon det. vi börjar om. jag och han
hon det. vi börjar om. jag och han hon det. skrik och rop:
det går fort vilken rasande fart i luft och helvete i mina vind-
lingar som vansinnet i luften svindel, skrik och rop: han fal-
ler han har fallit. det var bra det gick fort vilken rasande fart
i luft och helvete i mina vindlingar kräkas nu eller aldrig
svindel jag och du. jag och han hon det. vi börjar om. jag
och han hon det. vi börjar om. jag och han hon det. vi bör-
jar om. jag och han hon det

vi börjar om

krossa bokstävlarna mellan tänderna gäspa vokaler, el-

den brinner i helvete kräkas och spotta nu eller aldrig jag och
svindel du eller aldrig svindel nu eller aldrig.

 

______________________________________________________________

 

apoteos

 

ge mig gift att dö eller drömmar att leva

askesen skall sluta snart i månens portar som solen redan

välsignat

och fastän oförmälda med verkligheten skall den dödes

drömmar sluta beklaga sitt öde.

fader åt din himmel återlämnar jag mitt öga som en blå

droppe i havet

den svarta världen böjer sig inte mer för palmer och

psalmsång

men tusenåriga vindar kammar trädenas utslagna hår

källor släcker den osynlige vandrarens törst

fyra väderstreck står tomma omkring båren

och änglarnas musslin förvandlas

genom ett trollslag

till intet


Vågor, vågor mina systrar, vem begråter ni,
Skymningens unge gud eller plågornas herde?
Där vita hjordar vila nu bland aftonmjuka träd
Drömde han bort sin dag med vallmostav i handen.
Nu växer ängsull i de glömda stegen
Och förstlingarna bräker i hans undanskymda dal
Där enslighetens hydda vaktar vägen
Som leder framåt under sorgsna moln.

Säg vågor, mina systrar, var det länge
Sen vinterhimlens bleka strålglans stack hans själ i brand
Och drev hans ande ut till evighetens rand?
Vid stränderna där rymdens klänning sakta frasar
Och vindarna broderar månskenshavets skum,
Där drömde han sin dröm med natten i sin famn
Och lät sin tanke sväva bort mot det som ingen äger,
Där drev han bort sin längtan som förbruten glädje
Och sände den att vakta horisontens moln.
Nu växer stjärnor i de glömda stegen
Och fallna stjärnor gömmer sig i ödets dal
Och ödslighetens hydda vittrar in i tiden
Som lider framåt utan orsak eller mål.

Säg bittra vågor, gråter ni för mänskan eller guden?
Säg vågor, ni som sköljer undan bådas drömda spår.
Säg vågor, ni som döljer allt som skrivits
I livets vatten och i tidens sand.

______________________________________________

Insjöhöst

Hjärtat hänger under lampan, myrtenkvistarna trivs i ljuset.
Många nätter, många silverlyktor, många nattfjärilar, många
händer som sträcker sina skuggor mot fönstret och spår-
löst fladdrar bort genom minnets skog av slingerväxter
under lampans bleka pistill.
I kvällarnas långa fågelskymning svingar syrsorna sina osyn-
liga saxar över gräset utanför ditt fönster och sjunger sig
in i din hemlängtan, men vägen går vidare genom skym-
ningen och försvinner i skogsbrynet där allt är tyst.
I kvällarnas pärlvita tystnad då solnedgångens timme sakta
kryper över marken och rödögda blommor samlas vid
bäcken som tanklöst flyter fram genom minnets skog av
slingerväxter under solens bleka sken.
I fjärran öppnar sig skogen för havet och minnet broderar
böljornas fransar medan vinden blåser ut de döda en-
samhetsklockornas själar över havet mot omätta tid-
rymder och omätliga ögonblick som hungern föder fram
ur intet, år efter år samma öde för alla.
I kvällarnas långa fågelskymning klingar din evighetslängtan
till i tomheten mellan klockans slag och syrsorna sjunger
sakta in sitt vansinne mellan böckernas blad medan din
tankes nattfjäril oroligt fladdrar av och an i minnets
skog av slingerväxter under lampans bleka pistill.

Sång för att döva smärtan

Gå till stranden, mumlande i vinden
Gå till strandens stenar med din ångest.
Ser du, där är havet, här är landet:
Verkligheten! Du kan röra den med handen.
Lyft en sten från världens tunga hjärta,
Väg den i din hand och låt den falla.
Lyft en sten och kasta den i vattnet,
Låt ett livlöst minne sjunka ner i glömska . . .
Ser du nu att stranden var ett radband, träden böner,
Be om grönska, liv och glädje, sten för sten:
I din mun skall sånger växa, starkare än vinden,
Och din själ skall bära känslor, djupare än lyckan.
Du skall stilla stormarna i världens hjärta,
Du skall fläta blixtarna till enkla kransar
Och när alla stenars tyngd och död är sonad
Skall du gå befriad till ditt rika lugn.
Gå till strandens stenar med din ångest.
Ser du, där är havet, här är landet:
Verkligheten! Du kan röra den med handen.
Lyft en sten från världens tunga hjärta,
Väg den i din hand och låt den falla.
Lyft en sten och kasta den i vattnet,
Låt ett livlöst minne sjunka ner i glömska . . .
Ser du nu att stranden var ett radband, träden böner,
Be om grönska, liv och glädje, sten för sten:
I din mun skall sånger växa, starkare än vinden,
Och din själ skall bära känslor, djupare än lyckan.
Du skall stilla stormarna i världens hjärta,
Du skall fläta blixtarna till enkla kransar
Och när alla stenars tyngd och död är sonad
Skall du gå befriad till ditt rika lugn.

Jag tänker

Jag tänker på vad jag övergivit
jag tänker på min övergivenhet….

Den djupa kvällen djupnar, allt är stilla:
Ett hundskall klingar långt ur fjärran ensamhet.
Ett fönster lyser – elden vaktar kojan . . .
En stjärna faller – det var höstens stjärna!
Nu drog den vita sommarn bort sin hand
och lät sin gullring falla ner i tjärnen
som pant för löftet om ett annat land!
Och kunde jag den glömda formeln minnas
och kunde jag den gyllne ringen finna,
då vore sommarn min i evighet . . .

Jag tänker på vad jag har övergivit,
jag tänker på min övergivenhet . . .


Månen stryker med handen milt över ögonen,
väcker mig djupt i natten. Ensam bland sovande
lägger jag ved på glöden, pysslar med rykande trän,
rör mig bland skuggorna tyst, skuggor fladdrande högt
över de bruna stockarna, prydda
rikt med blänkande pimpeldon . . .

Varför väckte du mig? Ensam bland sovande,
ryggar vända mot elden, öppnar jag dörren tyst,
går kring knuten i snön, trampar i tussarna, ser
månsken lockande kallt över sjön . . .

Sensommar

Så blir det lördagskväll igen och bastun eldas
och röken stiger över björkarna i stillhet
och mänskoröster ljuder i ett nära fjärran.
Från hagen hör man skällorna som nalkas
och mellan trädens stammar skymtar hon,
kvällsflickan med ämbaren . . .

Kväll – och snart natt
med syrsor under huvudkudden . . .
Och månen lånar ljus åt alla ting,
åt vart och ett för sig,
och varje strå står stilla för sig självt,
tar ödmjukt emot med huvudet böjt.
Och den som innan sängdags går en stund
för goda drömmars skull
skall lära tacksamhet.

Station

I det öppna vildvinsfönstret tickar telegrafen.
Nattflyn fladdrar under väntsalsdörrens lampa.
Över ängen med dess julitöcken, över skogen
lyser himlen vita skrivboksblad, linjerat
av de svarta trådarna, som följer banan . . .

Nattflyn fladdrar av och an vid varje lykta . . .
Blanka skenor . . . På perrongen ingen mänska . . .
Bortom ängen med dess töcken, bortom skogen
stiger dämpat sorl av dansmusik och röster
från en folkpark, vars kulörta lyktor skymtar.

Men i söder, där det röda ögat blinkar,
hörs ett sakta mullrande, som fjärran åska,
och man vet ej vilket tåg det är som nalkas,
varthän det skall föra en i vida världen,
om det är det rätta eller inte rätta . . .
Och i ena handen hänger väskan blytung,
som om innehöll den allt vad man har lämnat.

Runt omkring står sommarnatten klar och gåtfull.

Inskrift

Människa, du som ännu färdas
längs dessa vägar, sökande en människa
– kanhända är du den jag en gång sökte,
kanhända jag en gång var den du söker.

Sensommar

Så blir det lördagskväll igen och bastun eldas
och röken stiger över björkarna i stillhet
och mänskoröster ljuder i ett nära fjärran.
Från hagen hör man skällorna som nalkas
och mellan trädens stammar skymtar hon,
kvällsflickan med ämbaren . . .

Kväll – och snart natt
med syrsor under huvudkudden . . .
Och månen lånar ljus åt alla ting,
åt vart och ett för sig,
och varje strå står stilla för sig självt,
tar ödmjukt emot med huvudet böjt.
Och den som innan sängdags går en stund
för goda drömmars skull
skall lära tacksamhet.

Station

I det öppna vildvinsfönstret tickar telegrafen.
Nattflyn fladdrar under väntsalsdörrens lampa.
Över ängen med dess julitöcken, över skogen
lyser himlen vita skrivboksblad, linjerat
av de svarta trådarna, som följer banan . . .

Nattflyn fladdrar av och an vid varje lykta . . .
Blanka skenor . . . På perrongen ingen mänska . . .
Bortom ängen med dess töcken, bortom skogen
stiger dämpat sorl av dansmusik och röster
från en folkpark, vars kulörta lyktor skymtar.

Men i söder, där det röda ögat blinkar,
hörs ett sakta mullrande, som fjärran åska,
och man vet ej vilket tåg det är som nalkas,
varthän det skall föra en i vida världen,
om det är det rätta eller inte rätta . . .
Och i ena handen hänger väskan blytung,
som om innehöll den allt vad man har lämnat.

Runt omkring står sommarnatten klar och gåtfull.

Inskrift

Människa, du som ännu färdas
längs dessa vägar, sökande en människa
– kanhända är du den jag en gång sökte,
kanhända jag en gång var den du söker.

Så blir det lördagskväll igen och bastun eldas
och röken stiger över björkarna i stillhet
och mänskoröster ljuder i ett nära fjärran.
Från hagen hör man skällorna som nalkas
och mellan trädens stammar skymtar hon,
kvällsflickan med ämbaren . . .

Kväll – och snart natt
med syrsor under huvudkudden . . .
Och månen lånar ljus åt alla ting,
åt vart och ett för sig,
och varje strå står stilla för sig självt,
tar ödmjukt emot med huvudet böjt.
Och den som innan sängdags går en stund
för goda drömmars skull
skall lära tacksamhet.

Station

I det öppna vildvinsfönstret tickar telegrafen.
Nattflyn fladdrar under väntsalsdörrens lampa.
Över ängen med dess julitöcken, över skogen
lyser himlen vita skrivboksblad, linjerat
av de svarta trådarna, som följer banan . . .

Nattflyn fladdrar av och an vid varje lykta . . .
Blanka skenor . . . På perrongen ingen mänska . . .
Bortom ängen med dess töcken, bortom skogen
stiger dämpat sorl av dansmusik och röster
från en folkpark, vars kulörta lyktor skymtar.

Men i söder, där det röda ögat blinkar,
hörs ett sakta mullrande, som fjärran åska,
och man vet ej vilket tåg det är som nalkas,
varthän det skall föra en i vida världen,
om det är det rätta eller inte rätta . . .
Och i ena handen hänger väskan blytung,
som om innehöll den allt vad man har lämnat.

Runt omkring står sommarnatten klar och gåtfull.

Människa, du som ännu färdas
längs dessa vägar, sökande en människa
– kanhända är du den jag en gång sökte,
kanhända jag en gång var den du söker.

Jag tror på den ensamma människan

Jag tror på den ensamma människan
på henne som vandrar ensam
som inte hundlikt löper till sin vittring,
som inte varglikt flyr för människovittring:
På en gång människa och anti-människa.

Hur nå gemenskap?
Fly den övre och yttre vägen:
Det som är boskap i andra är boskap också i dig.
Gå den undre och inre vägen:
Det som är botten i dig är botten också i andra.
Svårt att vänja sig vid sig själv.
Svårt att vänja sig av med sig själv.

Den som gör det skall ändå aldrig bli övergiven.
Den som gör det skall ändå alltid förbli solidarisk.
Det opraktiska är det enda praktiska
i längden.

En värld är varje människa

En värld är varje människa, befolkad
av blinda varelser i dunkelt uppror
mot jaget konungen som härskar över dem.
I varje själ är tusen själar fångna,
i varje värld är tusen världar dolda
och dessa blinda, dessa undre världar
är verkliga och levande, fast ofullgångna,
så sant som jag är verklig. Och vi konungar
och furstar av de tusen möjliga inom oss
är själva undersåtar, fångna själva
i någon större varelse, vars jag och väsen
vi lika litet fattar som vår överman
sin överman. Av deras död och kärlek
har våra egna känslor fått en färgton.

Som när en väldig ångare passerar
långt ute, under horisonten, där den ligger
så aftonblank. – Och vi vet inte om den
förrän en svallvåg når till oss på stranden,
först en, så ännu en och många flera
som slår och brusar till dess allt har blivit
som förut. – Allt är ändå annorlunda.

Så grips vi skuggor av en sällsam oro
när något säger oss att folk har färdats,
att några av de möjliga befriats.

Eufori

Du sitter i trädgården ensam med anteckningsboken, en

smörgås, pluntan och pipan.
Det är natt men så lugnt att ljuset brinner utan att fladdra
sprider ett återsken över bordet av skrovliga plankor
och glänser i flaska och glas.

Du tar dig en klunk, en bit, du stoppar och tänder din pipa.
Du skriver en rad eller två och tar dig en paus och begrundar
strimman av aftonrodnad som skrider mot morgonrodnad,
havet av hundlokor, skummande grönvitt i sommarnatts-
dunklet,
inte en fjäril kring ljuset men körer av myggor i eken,
löven så stilla mot himlen . . . Och aspen som prasslar i
stiltjen:
Hela naturen stark av kärlek och död omkring dig.

Som vore det sista kvällen före en lång, lång resa:
Man har biljetten i fickan och äntligen allting packat.
Och man kan sitta och känna de fjärran ländernas närhet,
känna hur allt är i allt, på en gång sitt slut och sin början,
känna att här och nu är både ens avfärd och hemkomst,
känna hur död och liv är starka som vin inom en!

Ja, vara ett med natten, ett med mig själv, med ljusets låga
som ser mig i ögonen stilla, outgrundligt och stilla,
ett med aspen som darrar och viskar,
ett med blommornas flockar som lutar sig ut ur dunklet och

lyssnar
till något jag hade på tungan att säga men aldrig fick utsagt,
något jag inte ville förråda ens om jag kunde.
Och att det porlar inom mig av renaste lycka!

Och lågan stiger . . . Det är som om blommorna trängde sig

närmre,
närmre och närmre ljuset i skimrande regnbågspunkter.
Aspen skälver och spelar, aftonrodnaden skrider
och allt som var outsägligt och fjärran är outsägligt och nära.

Jag sjunger om det enda som försonar,
det enda praktiska, för alla lika.

Till de folkhemske

Av hänsyn till de estetiska kraven
(som också är ändamålsenlighetens)
har arkitekterna gjort molnen fyrkantiga.
Över de öde skogarna sträcker sig alltså förstaden.
Högt över åsarna radar sig molnkuberna
speglande djupt i den intet ont anande skogssjön
mäktiga filer av tomhetsfönster
understrukna av solnedgångens vackert röda neon.
Där leker i pietetsfullt skonade cumulushögar hygieniska

barn

(aldrig berörda av människohänder)
medan i rotationsparasoller omkring dem
strängt avlönade kommunalbarnjungfrur svävar.
Varje dag blir det kväll och könlösa vitaminarbetare
kommer i årsklasser avtalsvis svärmande hem
till sitt privatliv, Svea, hormonernas drottning
noga vaktad av förtroendeingivande utkastare.

Och det blir natt och tyst. Bara sophelikoptern
surrar i sakta mak från port till port
förd av en framtida utstött, en anarkist och poet
livsdömd att bortkasta allt fantasisnusk.
Den liknar på avstånd en jättelik svärmarfjäril
brummande framför morgonens klase av skär kaprifol
högt, o högt över härliga frisksportarskogar
där aldrig mer någon luffare någonsin luffar.

________________________________________

En julinatt (på rygg i ekan drivande)

Byggd av sammanträffanden
lyckliga eller olyckliga –
varken lyckliga eller olyckliga
kanske inte ens sammanträffanden
av stränga, icke stränga stjärnor
märkpunkter i en benstomme i vardande
ofullgången, ännu blott skematiskt byggd
av punkter markerande belägenheten för
knäskålar, höftskålar, armleder
senfästen, kraftlinjesamlande punkter –
också förbroskningar, felläkningar
sensträckningar, predestinerade
frakturer . . . Vem kan utröna hur
benen bildas i den havandes liv
eller vid vilken tidpunkt han skall
förändra atomvikt, och ben av hans ben
med honom vi?

Du som har makt med ditt barn
och kan fördriva det
eller ta bort det
förskjuta det, utsätta det
du som ofattbart bortom, ovanför
astronomiska kategorier
kanske stökar omkring i ditt kök
eller driver på gatan med oss
lycklig eller olycklig
varken lycklig eller olycklig
som kvinnor är mest, funderande över
utvägar, möjligheter!

Låt mig behålla min värld,
min prenatala värld!
Ge mig tillbaka min värld!
Mörk är min värld
men i mörkret vill jag gå hem
genom gräs, under dungar.

Fragment av folkparkens dansmelodier
men havet lockande bortom –
Det lockar och drar
som det alltid har lockat och dragit:
Dess glitterglänsande harposlag
Dess dunkla skatter som näcken vaktar
med svindelfiolen.
Så mjuksvart är natten.

Elektriska pärlband som virade kring
en dunges huvudhår
Eldflugors lekar i samtalsgrupper
Den skumvita vägens skuggspel
och högt över sorlet
plötsligt ett klingande skratt av glas –

Gren smyger sig till gren och kvistar bryts
Natten slår sina lovar.

Där, inom gallret, glittrar ytan
som döljer djupen, liv som andas
under den tunna ytan, nattens siden
med ingenting under, bröst som stegrar sig
och brister i klingande skratt som av glas
så skört och bräckligt men ändå så klart
så lätt i grymma skärvor sprunget, men så klart
och fast i formen – bara åtråvärt
av några unga munnars märken vid dess rand
försvunna snart, men darrar du på hand
ligger det där i skärvor . . .

Våga är vinna

Och piren reser sig mot detta kvinnohav
med skiftningar av pärlefödelse, och horisonten är
en tunn blus av mörker, nattens siden
för händer trevande i beröringssvält
stegrande sig och bristande, men utan hem
och utan mod att ge och ta –

Våga vore vinna

bekräftelse. Hon vet. Du vet att hon vet.
Hon vet att du vet. Det osagda binder
som om ni hade känt varandra
från något tidigare liv –

Men vinna vore mista

Språk, sinnen skulle göra mig och dig till främlingar:
gemensamhet, bekräftelse på ensamhet
tvånget att älska för att våga äga
Så döljer sig ord bakom ord
och handling i likgiltig handling
som månen i moln. Så mjuksvart
är sensommarnatten.

Att se och älska, inte röra och älska
vem tvang mig till det? Inte feghet
men egen kluvenhet. Inte en brist
på djupa eller varma känslor, men
ett övermått av bottenfruset heta!
Kvald mellan ensamheter: den från havet
som är en inre ensamhet, och den bland människor
som är en yttre – sliten mellan hästar!
Och väljer jag den ena för den andra
bryter de ner mig skoningslöst, försätter
mig till denna tredje ensamhet, som är en öken
av dvala, fylld av kryddors heta dofter
absinthion och vildåsnor som flyr
så snabbt att efteråt man inte tror dem
ha varit mer än hägringar och ökenbilder
Vad gagn har jag av mina tiotusen?
Storkonungen är fjärran, landet ändlöst
reträtten obegränsad, fienden jag söker
jag själv och ingen annan. Aldrig skall
hans sköldar och hans lansar glimma fram
ur täta dammoln. Aldrig skall jag mista
min högra hand, än mindre detta huvud
och allra minst mitt hjärta. Vinna seger!
Kan någon vinna utan att förlora
det minsta av sig själv? Min skuld är oskuld.

Jag känner livets migrän
och våra själars halvsynthet
Jag känner nöjets tekniska detaljer
och våra själars ryggmärgsslaveri
Fisken vet att masken döljer en krok
men hugger ändå
Liv är sin egen kontamination
sitt eget bakhåll och sin egen fälla
i vilket råttan är ett lockbete för nästa råtta
Skönt minnas vänta hoppas
men aldrig att förverkligas, att fångas
Det är vad jag har lärt
och det är inte mycket
Jag är en fisk med kroken i mig
som till på köpet inte är i tagen
Jag vet. Men det är också all min vinning.
O heliga svält! Nöd, uppfinningarnas moder!
Mitt dystra Paradis
Varför spela
Skall Guds barn dock aldrig bliva
Själv ett stycke gud, en bit naturgud
men aldrig barn – eller för alltid barn
Född död med denna fordran på mitt öde:
Till varje pris bli trodd – aldrig bli trodd . . .
Så blev för mig att ana: redan veta
och hetsas av mitt vetande
att ana vidare och vidare
i flyende rytm
O aningar –
i luften hängande trädgårdar
O eviga danserska
du som förkroppsligar
minnets erogena zoner
och minnets framtidsdröm:
Jagutlösning, jaguttömning
att bli en annans
för alltid en annan.

Fragment av folkparkens dansmelodier
fragment av fragment
Kvistar som bryts! . . .
Natt som slår sina lovar
kring rösternas avsked
– Hej med dig då
– Hej med dig
-Ja, hej.

Envoi

Som mareld tindrar en stjärna, släcks och tänds
och släcks och tänds igen. De dallrande djupen bär den
Så har jag stått vid hundrade Land´s Ends
och tänkt på vad jag vill och vad jag skall i världen

Det ena vore väl: att vara som man är
Det andra är väl: att mot udden spjärna
Och hade jag den skarpa udden mindre kär
så vore jag som andra, mer än gärna

Somligas väsen är: vara. Andras: att vara förutan
Vägar har inget mål. Det är stigar som leder dit
Såg du ett fönster lysa? Tänkte du knacka på rutan?
Din är en månskensväg, som slingrar i dyningen, vit.

Fragment av folkparkens dansmelodier
men havet lockande bortom –
Det lockar och drar
som det alltid har lockat och dragit:
Dess glitterglänsande harposlag
Dess dunkla skatter som näcken vaktar
med svindelfiolen.
Så mjuksvart är natten.

Elektriska pärlband som virade kring
en dunges huvudhår
Eldflugors lekar i samtalsgrupper
Den skumvita vägens skuggspel
och högt över sorlet
plötsligt ett klingande skratt av glas –

Gren smyger sig till gren och kvistar bryts
Natten slår sina lovar.

Där, inom gallret, glittrar ytan
som döljer djupen, liv som andas
under den tunna ytan, nattens siden
med ingenting under, bröst som stegrar sig
och brister i klingande skratt som av glas
så skört och bräckligt men ändå så klart
så lätt i grymma skärvor sprunget, men så klart
och fast i formen – bara åtråvärt
av några unga munnars märken vid dess rand
försvunna snart, men darrar du på hand
ligger det där i skärvor . . .

Våga är vinna

Och piren reser sig mot detta kvinnohav
med skiftningar av pärlefödelse, och horisonten är
en tunn blus av mörker, nattens siden
för händer trevande i beröringssvält
stegrande sig och bristande, men utan hem
och utan mod att ge och ta –

Våga vore vinna

bekräftelse. Hon vet. Du vet att hon vet.
Hon vet att du vet. Det osagda binder
som om ni hade känt varandra
från något tidigare liv –

Men vinna vore mista

Språk, sinnen skulle göra mig och dig till främlingar:
gemensamhet, bekräftelse på ensamhet
tvånget att älska för att våga äga
Så döljer sig ord bakom ord
och handling i likgiltig handling
som månen i moln. Så mjuksvart
är sensommarnatten.

Att se och älska, inte röra och älska
vem tvang mig till det? Inte feghet
men egen kluvenhet. Inte en brist
på djupa eller varma känslor, men
ett övermått av bottenfruset heta!
Kvald mellan ensamheter: den från havet
som är en inre ensamhet, och den bland människor
som är en yttre – sliten mellan hästar!
Och väljer jag den ena för den andra
bryter de ner mig skoningslöst, försätter
mig till denna tredje ensamhet, som är en öken
av dvala, fylld av kryddors heta dofter
absinthion och vildåsnor som flyr
så snabbt att efteråt man inte tror dem
ha varit mer än hägringar och ökenbilder
Vad gagn har jag av mina tiotusen?
Storkonungen är fjärran, landet ändlöst
reträtten obegränsad, fienden jag söker
jag själv och ingen annan. Aldrig skall
hans sköldar och hans lansar glimma fram
ur täta dammoln. Aldrig skall jag mista
min högra hand, än mindre detta huvud
och allra minst mitt hjärta. Vinna seger!
Kan någon vinna utan att förlora
det minsta av sig själv? Min skuld är oskuld.

Jag känner livets migrän
och våra själars halvsynthet
Jag känner nöjets tekniska detaljer
och våra själars ryggmärgsslaveri
Fisken vet att masken döljer en krok
men hugger ändå
Liv är sin egen kontamination
sitt eget bakhåll och sin egen fälla
i vilket råttan är ett lockbete för nästa råtta
Skönt minnas vänta hoppas
men aldrig att förverkligas, att fångas
Det är vad jag har lärt
och det är inte mycket
Jag är en fisk med kroken i mig
som till på köpet inte är i tagen
Jag vet. Men det är också all min vinning.
O heliga svält! Nöd, uppfinningarnas moder!
Mitt dystra Paradis
Varför spela
Skall Guds barn dock aldrig bliva
Själv ett stycke gud, en bit naturgud
men aldrig barn – eller för alltid barn
Född död med denna fordran på mitt öde:
Till varje pris bli trodd – aldrig bli trodd . . .
Så blev för mig att ana: redan veta
och hetsas av mitt vetande
att ana vidare och vidare
i flyende rytm
O aningar –
i luften hängande trädgårdar
O eviga danserska
du som förkroppsligar
minnets erogena zoner
och minnets framtidsdröm:
Jagutlösning, jaguttömning
att bli en annans
för alltid en annan.

Fragment av folkparkens dansmelodier
fragment av fragment
Kvistar som bryts! . . .
Natt som slår sina lovar
kring rösternas avsked
– Hej med dig då
– Hej med dig
-Ja, hej.

Envoi

Som mareld tindrar en stjärna, släcks och tänds
och släcks och tänds igen. De dallrande djupen bär den
Så har jag stått vid hundrade Land´s Ends
och tänkt på vad jag vill och vad jag skall i världen

Det ena vore väl: att vara som man är
Det andra är väl: att mot udden spjärna
Och hade jag den skarpa udden mindre kär
så vore jag som andra, mer än gärna

Somligas väsen är: vara. Andras: att vara förutan
Vägar har inget mål. Det är stigar som leder dit
Såg du ett fönster lysa? Tänkte du knacka på rutan?
Din är en månskensväg, som slingrar i dyningen, vit.

Fragment av folkparkens dansmelodier
men havet lockande bortom –
Det lockar och drar
som det alltid har lockat och dragit:
Dess glitterglänsande harposlag
Dess dunkla skatter som näcken vaktar
med svindelfiolen.
Så mjuksvart är natten.

Elektriska pärlband som virade kring
en dunges huvudhår
Eldflugors lekar i samtalsgrupper
Den skumvita vägens skuggspel
och högt över sorlet
plötsligt ett klingande skratt av glas –

Gren smyger sig till gren och kvistar bryts
Natten slår sina lovar.

Där, inom gallret, glittrar ytan
som döljer djupen, liv som andas
under den tunna ytan, nattens siden
med ingenting under, bröst som stegrar sig
och brister i klingande skratt som av glas
så skört och bräckligt men ändå så klart
så lätt i grymma skärvor sprunget, men så klart
och fast i formen – bara åtråvärt
av några unga munnars märken vid dess rand
försvunna snart, men darrar du på hand
ligger det där i skärvor . . .

Våga är vinna

Och piren reser sig mot detta kvinnohav
med skiftningar av pärlefödelse, och horisonten är
en tunn blus av mörker, nattens siden
för händer trevande i beröringssvält
stegrande sig och bristande, men utan hem
och utan mod att ge och ta –

Våga vore vinna

bekräftelse. Hon vet. Du vet att hon vet.
Hon vet att du vet. Det osagda binder
som om ni hade känt varandra
från något tidigare liv –

Men vinna vore mista

Språk, sinnen skulle göra mig och dig till främlingar:
gemensamhet, bekräftelse på ensamhet
tvånget att älska för att våga äga
Så döljer sig ord bakom ord
och handling i likgiltig handling
som månen i moln. Så mjuksvart
är sensommarnatten.

Att se och älska, inte röra och älska
vem tvang mig till det? Inte feghet
men egen kluvenhet. Inte en brist
på djupa eller varma känslor, men
ett övermått av bottenfruset heta!
Kvald mellan ensamheter: den från havet
som är en inre ensamhet, och den bland människor
som är en yttre – sliten mellan hästar!
Och väljer jag den ena för den andra
bryter de ner mig skoningslöst, försätter
mig till denna tredje ensamhet, som är en öken
av dvala, fylld av kryddors heta dofter
absinthion och vildåsnor som flyr
så snabbt att efteråt man inte tror dem
ha varit mer än hägringar och ökenbilder
Vad gagn har jag av mina tiotusen?
Storkonungen är fjärran, landet ändlöst
reträtten obegränsad, fienden jag söker
jag själv och ingen annan. Aldrig skall
hans sköldar och hans lansar glimma fram
ur täta dammoln. Aldrig skall jag mista
min högra hand, än mindre detta huvud
och allra minst mitt hjärta. Vinna seger!
Kan någon vinna utan att förlora
det minsta av sig själv? Min skuld är oskuld.

Jag känner livets migrän
och våra själars halvsynthet
Jag känner nöjets tekniska detaljer
och våra själars ryggmärgsslaveri
Fisken vet att masken döljer en krok
men hugger ändå
Liv är sin egen kontamination
sitt eget bakhåll och sin egen fälla
i vilket råttan är ett lockbete för nästa råtta
Skönt minnas vänta hoppas
men aldrig att förverkligas, att fångas
Det är vad jag har lärt
och det är inte mycket
Jag är en fisk med kroken i mig
som till på köpet inte är i tagen
Jag vet. Men det är också all min vinning.
O heliga svält! Nöd, uppfinningarnas moder!
Mitt dystra Paradis
Varför spela
Skall Guds barn dock aldrig bliva
Själv ett stycke gud, en bit naturgud
men aldrig barn – eller för alltid barn
Född död med denna fordran på mitt öde:
Till varje pris bli trodd – aldrig bli trodd . . .
Så blev för mig att ana: redan veta
och hetsas av mitt vetande
att ana vidare och vidare
i flyende rytm
O aningar –
i luften hängande trädgårdar
O eviga danserska
du som förkroppsligar
minnets erogena zoner
och minnets framtidsdröm:
Jagutlösning, jaguttömning
att bli en annans
för alltid en annan.

Fragment av folkparkens dansmelodier
fragment av fragment
Kvistar som bryts! . . .
Natt som slår sina lovar
kring rösternas avsked
– Hej med dig då
– Hej med dig
-Ja, hej.

Envoi

Som mareld tindrar en stjärna, släcks och tänds
och släcks och tänds igen. De dallrande djupen bär den
Så har jag stått vid hundrade Land´s Ends
och tänkt på vad jag vill och vad jag skall i världen

Det ena vore väl: att vara som man är
Det andra är väl: att mot udden spjärna
Och hade jag den skarpa udden mindre kär
så vore jag som andra, mer än gärna

Somligas väsen är: vara. Andras: att vara förutan
Vägar har inget mål. Det är stigar som leder dit
Såg du ett fönster lysa? Tänkte du knacka på rutan?
Din är en månskensväg, som slingrar i dyningen, vit.

Ögon döda som två skymningar
med ögonlock av vår och höst
och ögonbryn som vildvin
slingrande upp över pannan
grenande sig över tinningarna . . .
Det är rött som skogsglans och vackra

rönnbärslingon
som rävkransar, och blått som reflexer i
skärmmössan
Han vilar med den bräckta skärmen
den krokiga, bräckta åran
den saliga remnan i skägget!
Löv blundar över hans öron
Det surrar i hans jordöra, han har fått tåget
i huvudet
som molar och molar, som rullar och rullar
likt en tordyvel den enda tanken:
Att smälta samman näsa och mun!
Varför skall evigt de två vara åtskilda
utan att veta så mycket ens av varandra
som droppen och tungspetsen! Tänk
att få utsläta dragen med famlande hand
och avlysa ansiktet
så att det blir vad det är: en gråsten
regnvåt, med stannat vatten i skrevor
bara ett skalligt huvud i mossan och
lingonriset
utan samband med bål och ben
eller mål eller mening

Jag ser på detta spjäll

Jag ser på detta spjäll
Det är rutigt, absolut rutigt
Jag ser på detta andra spjäll
Det är fullkomligt randigt

Det ena är rutigt vare sig det är öppet

eller stängt
Det ger bara lite mer eller mindre luft
Det andra är randigt vare sig man ätit av
det eller ej
men mest när man ätit av det!

O vad skall jag göra med alla dessa spjäll
Vad skall jag göra med alla dessa ord
som eventuellt betyder ett och detsamma
med eller utan ränder!

Jag är visst kommen på fel halvklot!


Ty natten kommer

Ty natten kommer
då lycka och olycka
vilar i frid med varann

Du ser hur skymningen faller snabbt
som klockklang
och fönster efter fönster tänds

Därinne har de ätit sin spaghetti
och utan en tanke på morgondagen
sover de snart med varann

Ty natten kommer
Det finns ingen morgondag:
Det finns ingen stad

Perpetuum mobile

Den gamla vanliga skalligheten
Den gamla vanliga skalligheten
Den gamla vanliga skalligheten
Den gamla skamliga vanligheten

Den gamla vanliga skamligheten
Den gamla skamliga vänligheten
Den gamla vänliga svamligheten
Den gamla flabbiga hemligheten

Den gamla hemliga skadligheten
Den gamla saliga flabbigheten
Den gamla skadliga skabbigheten
Den gamla skabbiga saligheten

Sedligheten den gamla smakliga
Skamligheten den gamla skändliga
Skalligheten den gamla vänliga
Skalligheten den gamla vanliga etc.

Jag skriver till dig från ett avlägset land

Det har ingen färg

det har inga bilder att ge dig

det ger dig inte en tanke att tänka

Det är ett avlägset land

Hur kommer man dit?

Endast genom att följa dit

men inte med tankar och föreställningar

och att förfölja är fåfängt

förställning är fåfäng:

Genom att verkligen följa

med vad man har verkligt

kommer man dit

Genom att lämna sig efter sig efter sig

mil efter mil efter mil

Genom att lämna sig efter sig efter sig

kommer man dit.

 

Det är ett avlägset land

Där finns ingen närhet.

kommer man dit skall man finna

just ett avlägset land

ett land som är avlägset

Ingenting annat är där

därför är allting annat

Gräset är avlägset där

och korna som betar avlägsna

hus och lagårdar avlägsna

båsen avlägsna, brunnen långt borta

Allt är avlägset – lika avlägset

land som vatten, jord som himmel

du själv som den du har kär

Ja, så är det, just så är det

Det är ett land som är land

som är avlägset land som är land

som är avlägset land.

Gröt med en lavoar på
fem tre ben
jag lägrar en vit fundation
det hela skall stå som
en syrtut
över oss alla på nålar

skrevet tvekar
mellan hå och ve!
går jag till hå
blir jag håvande
går jag till ve
blir jag mindre
veende

snyggt med en stjärt
utan examen. Socker kanel
väcker stött mortel det
dödliga går så
länge det
går.

5 piss tre gröt trettio 8
kardemumma. O ve min stjärt
ryker in. kom med
gasbinda. Blås
H2SO4. Lägg
soda, mera soda
kompress

Om hösten eller om våren –

Vad gör det?

I ungdomen eller ålderdomen –

än sen?

Ändå försvinner Du

i bilden av det Hela

Du är försvunnen, Du försvann

nu, nyss

eller för tusen år sen

Men själva Ditt försvinnande

är kvar.

_______________________________________

 

Dina ögon glöder

av rött vin

Hur skall jag släcka dem?

– Endast genom att dricka dem som bägare

med kyssar

en efter en efter en –

Då slår du åter upp i dem

av det gula vin

som jag älskar mest.
 

Enkel är födelsen:

Du blir du

Enkel döden:

Du är inte mera du

Det kunde ha varit omvänt

som i en spegelvärld:

Döden kunde ha fött dig

och Livet släckt ut dig

det ena såväl som det andra –

Och kanske är det så:

Ur Död är du kommen, långsamt

utplånar dig Livet.
 

Xoanon

Jag äger, i Dig, en undergörande ikon

om detta att äga är att ingenting äga

så som hon äger mig. Så äger jag henne.

Hon gavs mig samma dag hon ”visat sig”

på tid bestämd förut, på fastställd plats

och samma Panayía uppenbaras åter

när hjärtat önskar. Stödd mot hennes arm

står på en omvänt perspektivistisk pall

i full ornat ett vuxet lindebarn

som är den siste fursten av min ätt

Jag lyfter bort honom, ty varje attribut

som hör till denna Panayía går att lyfta

som plundrarn rycker bort en silversmeds basmá

från någon bild med händer mörknade och sönderkyssta

Jag lyfter kronan och de båda fröjderoparna

från deras moln och guldgrund i de övre hörnen

Jag lösgör smyckespännet från Maphoriet

och lyfter detta dok från håret och från halsen

Jag löser vecken över hennes högra bröst

och varligt vecken över hennes vänstra

med smärtorna. Jag lyfter som en spindelväv

den tunna underklädnaden, som lämnar gåtan

på en gång löst och olöst, och hon ser på mig

med bruna ögon i de blåa ögonvitorna –

ser på mig oavvänt . . . Jag lösgör armarna

den bruna handen med sin ros, de bruna brösten

det högra först, det vänstra varligt sist

med smärtorna, och gördeln efter att ha kysst den

Jag lyfter pannan, hårfästet och kinderna

och sist de stora ögonen som ser på mig

ser på mig oavvänt, också när de är borta

Jag lyfter guldgrunden och undermålningen

tills träet med dess täta ådring ligger bart:

En gammal plankbit av oliv, som sågats ur

ett stormfällt träd, en gång för längesen

vid någon kust mot norr. Där finns i träet

nästan igenväxt, ögat av en kvist

som bröts i trädets ungdom någon gång –

Du ser på mig. Hodigítria, Philoúsa.


Ensam i tysta Natten

som är den enda som jag nämner min!

Ensam i mörkret ett med plågan

se hur Dagen förströdde från Sanningen

Dagens Sanning ett regn av nålstick

mot hud hörsel och andra sinnen

Ensam i natten slåss mot Sanningen –

I mörkret närmar sig dess nålstick

dess vassa punkt av ljus. Och att det är

rent spel! – Ett regn av nålstick

gav mig Dagen. Kan man plåga

livet ur någon? Hellre då Natten

vars stick, ett enda, avgörande

gäller ditt ögas ljus, din själs ögonsten

gäller ditt hjärtas vara eller icke vara –

Du ser hur udden närmar sig och slår den åt sidan

Den närmar sig åter, du parerar

Och mörkret tar emot dina utfall

gömmer dem i sitt mörka bröst, där kanske ett annat hjärta

slår sårat – din spegelbild

i en spegelvärld.

 

_____________________________________________

 

 

Hört i drömmen år 63, den 15 i höstmånaden på natten:

”Du ligger sovande i en sarkofag utan botten” –

Halvväckt av dessa ord, varken sovande eller helt vaknad

framträder marmorkistan för min syn nu mera tydligt

skuggad och vitskimrande, med några klara detaljer

först de grovhuggna insidorna, två långa, två korta:

Stenhuggaren har här inte gjort sig mycket besvär

överallt syns märken av mejseln, hörnen är runda

Allt sitt kunnande tycks han ha ägnat det yttre

Där finns frukter blommor fåglar delfiner bukranier

brottstycken också av myter, två gestalter i snäckor

som över huvudet håller var sin vindfyllda slöja

Jag letar efter mitt namn – då slår mig med drömmens

klara logik, att eftersom kistan inte har botten

saknar den också ett lock. Och den som där vilar

ligger med ryggen mot Intet och ansiktet vänt emot Intet.

Endast de fyra väggarnas kraftfält håller den sovande

svävande mellan det torftigas inre tvång att försaka

och det med myter smyckade yttres makt att begära –

Jungfru, o Átokos, när detta kraftfält skall brytas

låt mig i drömmen varken bli återfödd eller avlad

Det som var före detta har inga ärr efter mejslar.

Det som är hädanefter har inga frukter och blommor.

 

_____________________________________________

 

 

Den hypnagoga

 

I skogen du vet står den undergörande madonnan

Man stöter sin fot mot sockeln när man gått vilse bland träden

Hon liknar din lilla bronsringklocka, hon som är gjord som

en liten flicka, med upprättstående krage

Men denna är oöverskådlig och mörk, av anlupet silver

Kryper du in under kjortelfållen ser du det inre

kupigt som Atrevs skattkammare, den väldiga klockan

men däruppe, där kläppen är borta, hänger nu intet:

Frågar du efter sonen, så vet de är många, X, Y och Z

Kanske du hittar en dörr i vecken av hennes underklädning

och trevar din väg dit upp längs egendomliga trappor

som går i oviss spiral likt gången runt tornet i Pisa

Redan att gå där ger svindel. De stiger oregelbundet

Gravitationen blir ospiralisk och den balans som

du trodde medfödd sätts ur funktion så att du snubblar

Ovanför valvet är midjan, du ser det på bältet

inifrån, för att det skimrar i färger, gult violett och blodrött

Det är besatt med taffelstenar, rosenstenar granater

akvamariner och krysoliter och ametister

Varje sten är en kammare, triangulär till det inre

med, längs tvenne sidor, divaner och hypotenusan till fönster

eller rektangulär med tre divaner och bordet i mitten

Man kan gå från gemak till gemak och vila sig länge

allt efter stämning och färg. Man kan genomgå alla

man kommer ändå aldrig tillbaka, ens syn har förändrats

Högre upp har jag varit – jag kunde inte se hjärtat

men såg bröstsmycket som ett rosettfönster skimra

på bröstet. Högre upp har jag varit en gång, en enda:

I hennes Huvud. Där var det tomt. Man svävade tyngdlös.

 

_____________________________________________

 

 

Ensam i tysta natten trivs jag bäst

Ensam med vägguret, denna maskin för icke-tid

Vad vet väl en metronom om musik, om takt

om det den är konstruerad att mäta. Dess ansikte

är blankt och uttryckslöst som en främmande gudabilds

Den gör mig medveten om relativiteternas oförenlighet

Liv kan inte mätas med död, musik inte med taktslag

Tid och takt är som det snäckskal eremitkräftan bor i

i vilket hon döljer sin nakna, krumma stjärt

och som hon efterliknar i pansaret på sina klor

Vem kan utröna denna livets dragning till död

Liv avsöndrar död omkring sig som till ett skydd

vars tjocklek ni vill mäta med klocka och metronom

men den som inte bär det döda skelettet utanpå

bär det inom sig. Hur frigöra liv? Hur nå extasen av liv?

Jag sänker mig till detta att flyta!

med en helt annan tid, med tidvattnet och strömmarna

och lika lite disputera med tiden som gräla med liv

Ur sådant alstras den orimliga tron på en nåd, en blixt

utanför livets faktiska villkor, ännu mera orimlig

därför att denna nåd inte betraktas som villkorslös

En villkorslös nåd, vem har njutit den?

De fallande atomernas nåd när de förenas

och bildar något nytt, nyskapat

utan att någon gud har sitt finger med i spelet

De gamla, de dödsrealistiska visa tänkte alltid på detta:

Ett hantverk, till sist bara ett avtryck av liv

en rispa av mejseln som deras jordiska livs hand höll

ty de signerade sällan, de flesta aldrig, men vad de lämnat

står sig än i listan av dem som vunnit mot tiden

den mest efemära av alla segerlistor. Jag ser för mig

leendet på en av de i persergraven stupade vattenbärerskorna

Leendet, dräkten, hennes lockar talar om hur villigt

med vilken prydnad hon bar det heliga vattnet på axeln

hur hon lämnat, namnlös, ett avtryck av liv

hur hon slagit tiden och segrat över gruset

Allt detta sade mig den nattliga klockan som slår i mitt hus

Den tid jag mäter är ingen, den som gavs dig är allt.

Din tid är Vatten, jag är ditt vattenur.

Du sitter på översta bänken

allt som är kvar av en teater

försvunnen

med ruinerad orchestra som är sjunken under havsytan

under dig havet, det grönbruna

bråddjup där en hydria dansar på bläckfiskarmar

(brytningen i vattenytan)

och som en hägring

fötter i höga koturner

och nederdelen av mantlar

som svänger sig i ett skådespels rytm

utan att kroppar och huvuden finns

kvar. Bara oljekransen runt sol eller måne

petroleumskimret av solnedgången

och de förvittrade molnen med brustna fogar

de jordbävningsrubbade resterna

av någon scenbyggnad

ständigt skiftande, därför

omöjlig att rekonstruera

Men bråddjupet är verkligt

och svallet av vågor

 

(1964, publicerad i En självbiografi 1971)

 

_________________________________________

 

 

Den som säger: Allt är Intet

skall du tillsäga mörkt

Intet är Allt, du vågar

tillägga meningslösheten mening

och av ord göra ord. Dra svärdet

där du ser stenen ligga, klyv dem

öknarna från varandra. Som en sten

skall stenen ligga, som ett svärd

skall din klinga klyva, som meningslöshet

skall din handling bliva. Intet

av vad jag sagt dig med ord har någonsin varit

mer än ord, världenes fyllnad och dess tomrum

allt skall förbannas utan att din förbannelse

råkar ordmakaren. Vad som aldrig ägt rum

är bara det som hänt dig förutan

Utan att röra ett finger bringar dig ödet

samman med vad som är öde ödet förutan

Stenar skall ligga, svärd skall vina

Utan att någon åkallar allt eller intet

utan att någon skapade då´et och nu´et

skall en gnista stå kvar av mötet

mellan två ögonpar, du skall vara

hela ditt liv skall finnas i detta Mellan

av Stenen som klövs av Svärdet som brast

Resten har inget namn eller värde, vilka namn på

händelser, gudar eller gudinnor du använder

Gnistan förstår du lika litet som någon fattar

en annans smärta. Ord, ord, ord, –

hör du de faller, som mörk atomsnö i rymd utan botten.

Stjärnan, gnistan blinkar. En tillfällighet är döden.








